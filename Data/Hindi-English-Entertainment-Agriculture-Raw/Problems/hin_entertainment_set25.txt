यह बात निर्विवाद है कि सृष्‍टि में मनुष्य का सर्वश्रेष्‍ठ स्थान उसकी ज्ञान-शक्‍ति के कारण है।
विद्वानों ने मनुष्य के ज्ञातव्य पदार्थों को मोटे रूप से दो विभागों में बाँटा है-एक प्राकृतिक और दूसरा कृत्रिम।
यहाँ उन्होंने ‘प्राकृतिक’ और ‘कृत्रिम’ शब्दों को अत्यन्त व्यापक अर्थ में लिया है।
प्राकृतिक विभाग में वे वस्तुएँ ली गयी हैं जिनके निर्माण में मनुष्य का कोई हाथ नहीं रहता और कृत्रिम विभाग में वे वस्तुएँ जिनका निर्माण वह स्वयं करता है।
कृत्रिम विभाग को विद्वानों ने दो मोटे उप-विभागों में बाँटा है-एक विज्ञान और दूसरा कला।
कला के, हमारे पूर्वीय विद्वानों ने 64 विभाग किये हैं, किन्तु मोटे रूप से इसके भी दो विभाग हैं।
एक वह कला जिसका कोई पार्थिव उपयोग है और दूसरी ललित कला जो अपने सौंदर्य से मनुष्य के हृदय को आनन्द पहुँचाती है।
ललित कला का यथार्थ में पार्थिव क्षेत्र ही नहीं है।
उसके दर्शन अथवा श्रवण से मनुष्य के हृदय में भावों की जाग्रति होती है और रस का प्रादुर्भाव होकर उसे आनंद मिलता है।
ध्यान रखने की बात यह है कि ललित कला के आनंद को उत्पन्न करनेवाले दो ही मार्ग हैं-आँखें और कान ।
मनुष्य की पाँचों ज्ञानेन्द्रियों में आँख और कान इन्हीं दो इन्द्रियों का पार्थिवता के संग कम से कम प्रत्यक्ष संसर्ग होता है।
अतः इनके द्वारा जिन भावों और रस की उत्पत्ति होकर इस रस की चरम सीमा पर जिस आनंद की प्राप्‍ति होती है, उसकी तुलना हमारे भारतीय प्राचीन ऋषि-महर्षियों ने मोक्ष-सुख से की है।
इसी लिए कलाओं में ललित कलाओं का सर्वोच्‍च स्थान हैं।
ललित कलाओं के पाँच मोटे उपविभाग किये गये हैं-शिल्प, मूर्ति, चित्र, संगीत और काव्य ।
इनमें काव्य-कला सबसे श्रेष्‍ठ मानी जाती है।
सुन्दरता से इसका प्रकाशन, चाहे वह किस रूप में भी हो, ललित कला है।
किसी वस्तु-विशेष को देखने, सुनने अथवा किसी बात पर विचार करने के पश्‍चात् मस्तिष्क में कल्पनाएँ उठती हैं, क्योंकि कुछ सीमा तक ही बुद्धि की पहुँच है।
जहाँ बुद्धि की पहुँच नहीं है वहाँ मनुष्य केवल कल्पना का आश्रय लेता है।
ललित कलाओं से प्रेम रखनेवाले सभी सज्‍जन जानते हैं कि ललित कला-विशेषज्ञों में दो दल हैं ।
एक ललित कला का कार्य केवल मनोरंजन मानता है।
उसका मत है कि, ‘कला का उद्देश्य कला ही है’ (Art for art's sake) ।
दूसरा दल कहता है- कला का कार्य उपदेश देना है।
मुझे कला-विशेषज्ञों में पूर्वीय तथा पश्‍चिमीय, प्राचीन एवं अर्वाचीन दोनों ही प्रकार के विद्वानों के मत पढ़ने और सुनने का सौभाग्य प्राप्‍त हुआ है।
जो लोग कला को उपदेश देने का एक साधन मानते हैं अथवा जो कुछ भी ऊट-पटाँग लिखकर कला का उद्देश्य कला ही है यह सिद्ध करने का प्रयत्‍न करते है, वे दोनों ही कला के साथ अन्याय करते हैं।
कला धर्म नहीं है कि जिसके द्वारा पद-पद पर उपदेश दिया जावे और न वह ऐसी वस्तु है जिससे मनुष्य का केवल मनोरंजन हो, क्योंकि केवल मनोरंजन तो ऐसा मनोरंजन भी हो सकता है जिसका परिणाम दुःख-प्रद हो।
परन्तु यह धर्म तो बलवानों का है।
इसके लिए गुंहे सुदृढ़ पंजो, महान् पंखों और बलशाली हृदय की आवश्यकता है।
तुम हो मकानों में फुदकनेवाली मामूली चिड़िया, जिसे ज्योंही मांस का नन्हाँ-सा टुकड़ा मिल जाता है त्योंही उस पर इधर-उधर चोंच मारकर, अपनी-सी दूसरी चिड़ियों से लड़ते हुए चेंचें करती है।
इस पर कहा जायगा कि क्यों नहीं, जब कि कला में मजा है, जब कि उसमें सबसे अधिक मस्ती है।
कला का अर्थ है-नियंत्रित, संयमित, मर्यादित जीवन ।
सीज़र के समान सम्राट होने के लिए सीज़र की-सी बलवती आत्मा चाहिए।
जिस प्रकार ये अभिनेता अपनी शारीरिक त्रुटियों तथा दोषों के द्वारा पैसा पैदा करते हैं उसी प्रकार तुम भी अपनी मानसिक तथा आत्मिक त्रुटियों से लाभ उठाते हो।
तुम अपनी तथा जनता की कुरूपता का उपयोग कर साहित्य गढ़ते हो।
तुम अपने उपदेशों से अपने राष्‍ट्र के मन को मुर्दा करते हो।
परन्तु, तुम्हारे सब से अधिक ईमानदार समझे जानेवाले लेखक तक इतने कायर हैं कि उनकी आँखों की पट्‍टी खुल जाने पर भी वे न देख सकने का बहाना करते हैं।
कोई कहेगा कि जिस वस्तु में अत्यधिक मौलिकता हो वही महान् समझी जानी चाहिए।
कोई यह भी कह सकता है कि जिसके द्वारा सबसे अधिक मनोरंजन हो वही श्रेष्‍ठ है और कोई यह भी विचार सकता है कि जिससे सबसे अधिक शिक्षा मिले वही सबसे अच्छी कला है।
इस प्रकार की कला का निर्माण करनेवाला कलाकार अपनी वस्तु के निर्माण करने के पूर्व उसकी कोई निश्‍चित योजना बनाता है अथवा बिना योजना बनाये ही निर्माण का कार्य आरंभ कर देता है।
अथवा योजना बनाने के पश्‍चात् जैसे-जैसे उसका कार्य आगे बढ़ता जाता है वैसे-वैसे उस योजना में परिवर्तन होता जाता है।
हमें तीनों प्रकार के कलाकार मिलते हैं, परन्तु बहुधा तीसरे प्रकार के कलाकारों की कृतियाँ ही सर्वश्रेष्‍ठ होती हैं।
बात यह है कि इन कलाकारों को अपनी वस्तु की पहले से योजना बना लेने पर भी निर्माण के समय अपने कार्य में भिन्नता का भास ही नहीं होता।
उनका कार्य उन्हें अपनी बनायी हुई योजना के भीतर बद्ध नहीं रहने देता और उनका कार्य जिस ओर उन्हें ले जाना चाहता है, उस ओर, बिना जाने, मंत्र-मुग्ध की भाँति वे खिंचे हुए चले जाते हैं।
फिर भी इतनी बात तो माननी ही होगी कि किसी भी कलाजन्य महान् वस्तु के निर्माण में यदि पूरी योजना न हो तो भी उसके प्रधान उद्देश का निश्‍चय तो पहले से ही हो जाता है।
यहाँ अब यह प्रश्‍न उठता है कि इस उद्देश की महानता का निर्णय किस कसौटी से किया जाय।
जब कि अब तक यही निश्‍चय नहीं हो सका कि मनुष्य-जीवन का क्या उद्देश है तथा मनुष्य का व्यक्‍तिगत अथवा सामूहिक जीवन किस ओर और किस प्रकार जा रहा है, तब कलाजन्य वस्तु के उद्देश की महानता का निर्णय कैसे हो?
किसी समय यदि मनुष्य-जीवन का सर्वप्रधान ध्येय ईश्‍वर-प्राप्‍ति रहा है तो किसी समय ईश्‍वर के अस्तित्व पर ही सबसे अधिक कुठाराघात हुआ है।
किसी काल में यदि समाज के सामूहिक जीवन को उन्नत बनाने का प्रयत्‍न मनुष्य-जीवन क सर्वश्रेष्‍ठ लक्ष्य माना गया है तो किसी काल में व्यक्‍तिगत जीवन की उन्नति ही सबसे प्रधान बात।
इसीलिए कला को मनुष्य-समाज का चित्र भी कहा जाता है और प्रत्येक कलाकार की कृति में हमें उसके समय के समाज का किसी न किसी प्रकार का चित्र अवश्य ही देखने को मिलता है।
संसार में अब तक किये गये समस्त अनुसन्धानों में मेरी दृष्‍टि से देश, काल और पात्र के परे सबसे बड़ा अनुसन्धान वेदान्त के ‘सर्वं खल्विदं ब्रह्म’ महावाक्य में भरा हुआ है।
‘सभी ब्रह्म है’ इससे बड़े सत्य का मनुष्य अब तक पता नहीं लगा पाया है।
समस्त सृष्‍टि एक ही तत्व है, यह वैज्ञानिकों की भी सबसे बड़ी खोज है।
जब तक यह पंचभूतमय शरीर है तब तक मनुष्य क्षणमात्र भी कर्म किये बिना नहीं रह सकता।
इस अनुभव के पश्‍चात् मनुष्य वैसे ही कर्म करेगा जो सबके लिए हितकारी हों।
और, आगे बढ़कर यह कर्म जब वह निष्काम होकर करेगा तब उसके लिए दुःख भी न रहेगा और वह सदा आनन्द का उपभोग करता रहेगा।
इस प्रकार की ललित कला की नींव ‘आदर्शवाद’ (Idealism) ही रहेगा, परन्तु आदर्शवाद की नींव पर स्थित रहते हुए भी इस कला का बाह्‍य स्वरूप ‘यथार्थवादी’ (Realistic) होना आवश्यक है।
बात यह है कि आदर्शवाद जब तक यथार्थवाद से ढँका हुआ न हो तब तक वह मनुष्य की पहुँच की वस्तु नहीं रहता और अस्वाभाविक हो जाता है।
इस प्रकार के आदर्शवाद से ऊब उठने के कारण ही पश्‍चिम ने यथार्थवाद की शरण ली।
इंग्लैण्ड और फ़्राँस के जगप्रसिद्ध नाटककार शेक्सपियर और मोलियर के समय से वहाँ की रचनाओं का यथार्थवादी होना आरंभ हुआ और इंग्लैण्ड के प्रसिद्ध उपन्यासकार डिकिन्स और थैकरे के समय यह यथार्थवाद पराकाष्‍ठा को पहुँच गया।
नार्वे के जगप्रसिद्ध नाटककार इब्सन ने इस यथार्थवादी शैली में परिवर्तन कर ‘स्वाभाविक-वाद’ (Naturalism) को जन्म दिया, जिसके भीतर यद्यपि आदर्शवाद लहरें लेता रहता है परन्तु उसका बाह्‍य स्वरूप यथार्थवादी रहता है।
इब्सन के पश्‍चात् पश्‍चिम के प्रायः सभी प्रसिद्ध लेखक इसी प्रणाली पर चले हैं।
स्वीडन के स्ट्रेन्डबर्ग, रूस के टॉल्सटाय, फ़्राँस के रोमा रोलाँ, जर्मनी के टामसमैन और इंग्लैण्ड के बर्नार्ड शा आदि सभी इसी प्रणाली के लेखक रहे हैं और हैं।
ललित कलाओं में जिस प्रकार काव्य-कला का सर्वोच्‍च स्थान है उसी प्रकार काव्य-कला में दृश्य-काव्य का।
नाटक में जो दृश्य दिखाये जाते हैं उनसे शिल्प, मूर्ति और चित्र-कला के देखने का आनन्द मिलता है, एवं नृत्य, गायन और कथोपकथन से संगीत और काव्य का।
भारतवर्ष में नाट्‍यशास्‍त्र पर सबसे पहला ग्रन्थ भरत मुनि का मिलता है।
यद्यपि पाणिनि के व्याकरण में नाट्‍य-शास्‍त्र के शिलालिन्द और कृशांशव दो आचार्यों के नाम मिलते हैं, परन्तु उनका कोई ग्रन्थ उपलब्ध नहीं है।
वस्तु के दो प्रकार हैं-‘मुख्य’ और ‘प्रासंगिक’।
‘बीज’ और ‘कार्य’ वस्तु की दो सीमएँ हैं।
बीज कथा का आरंभ है और कार्य परिणाम।
आरंभ और परिणाम के बीच में संघर्ष की तीन अवस्थाएँ हैं-‘बिन्दु’, ‘पताका’ और ‘प्रकरी’।
बिन्दु में बीज का अंकुर दिखायी देता है और बिन्दु नाटक को क्रमबद्ध रखने के लिए अन्त तक विद्यमान रहता है; पताका और प्रकरी मुख्य कथा के अन्तर्गत बड़ी और छोटी कथाएँ हैं।
नेता के संबंध में भरत मुनि का कथन है कि नेता ‘धीरोदात्त, धीरोद्धत्त, धीर-ललित और धीर-प्रशान्त’, इन चारों में से किसी एक प्रकार का होना चाहिए।
फिर ‘वृत्तियों’ अर्थात् कार्य करने के ढंग का वर्णन किया गया है।
ये वृतियाँ चार प्रकार की मानी गयी हैं-‘भारती’, ‘कौशिकी’, ‘सात्वती’ और ‘आरभटी’।
प्रत्येक वृत्ति के चार अंग हैं और उन अंगों के अनेक उपांग।
यह सारा कार्य नाटक के पात्र ‘आंगिक’ अर्थात् अभिनय, ‘वाचिक’ अर्थात् कथोपकथन, ‘आहार्य’ अर्थात् वेश-भूषा और ‘सात्विक’ अर्थात् हास्य, रुदन आदि द्वारा करते हैं।
सभी जानते हैं कि भारतीय साहित्यिज्ञों ने 9 रस माने हैं जिनकी उत्पत्ति उनके 9 स्थायी भाव, 33 संचारी या व्यभिचारी भाव एवं विभाव और अनुभाव के मिश्रण से होती है।
काव्य के इस रसास्वादन का आनंद भरत मुनि ने ब्रह्मानंद का सहोदर माना है।
नाटककारों को भरत मुनि के ग्रन्थ का मनन आज भी आवश्यक है।
अब नाटकादि दृश्य-काव्य में अस्वाभाविक सामग्री परिपोषक काव्य सहृदय सभ्य मण्डली को नितान्त अरुचिकर है।
इसलिए स्वाभाविकी रचना ही इस काल के सभ्यगण की हृदयग्राहिणी है।
इसमें अब अलौकिक विषय का आश्रय करके नाटकादि दृश्य-काव्य प्रणयन करना उचित नहीं है।
नाट्‍य-कला पर पश्‍चिम का सर्व प्रथम ग्रन्थ यूनान के प्रसिद्ध दार्शनिक अरस्तू का लिखा मिलता है।
इस ग्रन्थ का नाम ‘पोइटिक्स’ (Poetics) है।
भरत मुनि के काल के संबंध में हम केवल अन्दाज़ लगाते हैं, और विद्वानों का कथन है कि नाट्‍य-शास्‍त्र पर भरत मुनि का ग्रन्थ संसार का सबसे पुराना ग्रन्थ है।
अरस्तू ने नाटकों को दो विभागों में बाँटा है-‘ट्रेजिडी’ और ‘कॉमेडी’।
आजकल ट्रेजडी का अर्थ दुःखान्त और कॉमेडी का अर्थ सुखान्त किया जाता है।
किन्तु प्राचीन यूनान में इनका इतना ही अर्थ न था।
प्राचीन भारतीय नाट्‍य-कला में दुःखान्त नाटकों को अवश्य स्थान न था।
किन्तु यूनानी ट्रेजिडी में जिस इमोशन या रस का प्रादुर्भाव होता है वह प्राचीन भारतीय नाट्‍य-कला में भी पूर्ण रूप से विद्यमान है।
नाटक मनुष्य का नहीं, किन्तु उसके जीवन की कृति का अनुकरण है।
जीवन का अन्तिम ध्येय उसकी विशेष प्रकार की कृति है, न कि उसका गुण।
मानव-चरित्र उसके गुणों से बनता है, परन्तु मनुष्य का सुख-दुःख उसकी कृति पर निर्भर है।
अतः नाटक, चरित्र का अनुकरण करने के लिए कृति का अनुकरण नहीं करता, परन्तु कृति के अनुकरण के अन्तर्गत चरित्र का अनुकरण आ जाता है।
भरत मुनि का नेता अरस्तू के नेता से बहुत-कुछ मिलता-जुलता है।
इस प्रकार हम देखते हैं कि नाट्‍य-कला के आरंभिक काल में पूर्व के प्रधान सभ्य देश भारत और पश्‍चिम के प्रधान सभ्य देश यूनान के विद्वानों द्वारा निर्धारित व्यापक तत्वों में विशेष मत-भेद नही है।
हाँ, नाटककारों के लिए भारतीय पद्धति के सदृश ही यूनानी पद्धति का ज्ञान भी आवश्यक अवश्य है।
भरत मुनि और अरस्तू के पश्‍चात् दोनों दिशाओं में नियमबद्धता का काल उपस्थित हुआ।
इसका यह फल हुआ कि अनेक शताब्दियों तक दोनों दिशाओं में, मशीन-द्वारा बनायी हुई वस्तुओं के समान, एक सदृश नाटकों की रचना होती रही।
भारत में आधुनिक काल में ड्रायडन के ग्रन्थ के सदृश किसी ग्रन्थ का निर्माण नहीं हुआ, परन्तु आधुनिक नाटककारों ने भी प्राचीन नियमों की अवहेलना कर शेक्सपियर और मोलियर का अनुसरण अवश्य किया है।
नार्वे के जगप्रसिद्ध नाटककार इब्सन के पश्‍चात् पश्‍चिम में नाटक लिखने की पद्धति में पुनः परिवर्तन हुआ।
नाटक में सर्वप्रथम किसी ‘विचार (Idea) की आवश्यकता है।
विचार का अर्थ यहाँ साधारण विचार न होकर जीवन की कोई समस्या है।
विचार की उत्पत्ति के पश्‍चात् उस विचार के विकास के लिए ‘संघर्ष’ (conflict) अनिवार्य है।
संघर्ष बाह्‍य और आन्तरिक दोनों ही प्रकार का आवश्यक है।
बाह्‍य संघर्ष किसी एक व्यक्‍ति के साथ दूसरे व्यक्‍ति का अथवा किसी एक व्यक्‍ति के साथ समाज या राष्‍ट्र का अथवा पुरुषवर्ग के साथ स्‍त्रीवर्ग का हो सकता है।
आन्तरिक संघर्ष एक ही व्यक्‍ति के हृदय का संघर्ष है।
नाटक में, यहीं, मनोविज्ञान को अपना कार्य करने का अवसर मिलता है।
इस विचार और संघर्ष की संबद्धता और मनोरंजकता के लिए ‘कथा’ (Plot) की सृष्‍टि होती है।
जिस नाटक में जितना महान् विचार होगा, जितना तीव्र संघर्ष होगा, जितनी संगठित एवं मनोरंजक कथा होगी, जितना विशद चरित्र-चित्रण होगा और जितनी स्वाभाविक कृति एवं कथोपकथन होंगे, वह उतना ही उत्तम तथा सफल होगा।
प्राचीन काल के सभी नाटक धार्मिक या ऐतिहासिक विषयों पर लिखे जाते थे।
उनका नेता या तो कोई अवतारी पुरुष या राजा होता था।
उसका व्यक्‍तित्व नाटक के अन्य पात्रों से इतना ऊँचा रहता था कि उसके कारण समस्त नाटक पर एकता की स्थापना में बहुत अधिक सहायता मिलती थी।
अर्वाचीन काल में धार्मिक तथा ऐतिहासिक नाटकों की अपेक्षा सामाजिक नाटक अधिक लिखे जाते हैं।
बिना इसके सामाजिक नाटक में एकता का स्थापित करना बहुत ही कठिन हो जाता है, अतः इस ओर अत्यधिक ध्यान रखना आवश्यक है।
प्राचीन काल का अवतारी पुरुष या राजा भी तो उस समय के समाज का प्रतिनिधि ही होता था।
यही उसके महत्व का कारण था।
दैवी पात्रों का समावेश, उन नाटकों को छोड़कर जिनमें स्वप्‍न दिखाया जाता है, अब अस्वाभाविक है; परन्तु इसके स्थान पर अब एक नवीन उपाय की सृष्‍टि हुई है।
वह है नाटक के प्रधान विचार, पात्र अथवा घटना से नाटक के सर्वथा बाहर की किसी विशिष्‍ट वस्तु का सामंजस्य या सादृश्य; जिसे अंग्रेज़ी में ‘सिंबालिज़िम’ (Symbolism) कहते हैं।
इब्सन के ‘वाइल्ड डक’ और ‘लेडी फ्रॉम दि सी’ नाटकों में यही किया गया है।
इस सामंजस्य या सादृश्य से समस्त नाटक पर एकता की स्थापना में बहुत सहायता मिलती है।
जिस प्रकार सृष्‍टि में हर वस्तु का आरंभ, विकास और अन्त होता है उसी प्रकार नाटक का भी।
नाटक किस स्थान पर आरंभ हो और विकास के पश्‍चात् उसका कहाँ अन्त हो इस पर बहुत अधिक ध्यान रखना आवश्यक है।
उपन्यास या कहानी आदि के सदृश नाटक का आरंभ, विकास और अन्त नहीं हो सकता।
इसके दो प्रधान कारण हैं-पहला यह कि उपन्यास या कहानी में लेख पात्रों के कथोपकथन के अतिरिक्‍त अपनी ओर से भी बहुत कुछ कह सकता है; दूसरा यह कि पहले हो चुकी बातों का वर्णन उपन्यास या कहानी में पीछे से भी किया जा सकता है।
नाटक में दोनों बातें सम्भव नहीं हैं।
फिर नाटक प्रदर्शन की वस्तु है अतः उसमें क्षणमात्र की शिथिलता को भी स्थान नहीं मिल सकता।
अतः संघर्ष से ही नाटक का आरंभ होना सर्वोत्तम है।
यह लिखने की आवश्यकता नहीं है कि रस की उत्पत्ति विभाव, अनुभाव और संचारी भावों से युक्‍त स्थायी भाव के व्यंजित होने से होती है।
थोड़ी-सी असावधानता से ही नाटक में रस-भंग होने का भय रहता है।
यही कारण है कि अनेक नाटक जो पढ़ने में अच्‍छे जान पड़ते हैं वे रंगमंच पर सफल नहीं होते और जो रंग मंच पर सफल होते हैं उनमें पढ़ते समय तो कोई विशेषता नहीं दिखती।
रंगमंच पर घटना-प्रधान या दूसरे शब्दों में ‘वस्तु’ या ‘प्लॉट’ प्रधान नाटक अधिक सफल होते हैं और पढ़ते समय भाव-प्रधान।
भावों के समावेश के लिए घटना की गति को यदि कम किया जाता है तो प्रदर्शन में शिथिलता आती है और घटना की यदि तीव्र गति रखी जाती है तो भावों के समावेश को समय नहीं मिलता।
इसीलिए बहुत थोड़े नाटक ऐसे पाये जाते हैं जो प्रदर्शन के समय जन-समुदाय को संतुष्‍ट करें और साथ ही उच्‍च भावों से भी भरे हों।
भावों की उच्‍चता के बिना साहित्य की कोई भी वस्तु स्थायी महत्व की नहीं हो सकती।
दोनों बातों का उचित मिश्रण कुशल नाटककार ही कर सकता है।
जीवन-संबंधी समस्याओं का मनन, मनोविज्ञान का ज्ञान, संसार का अनुभव और लेखक की प्रतिभा ही नाटक-रचना के प्रधान साधन हैं।
नाटकों के प्रदर्शन के कारण उनमें अत्यधिक स्वाभाविकता नितान्त आवश्यक है।
पश्‍चिम ने इस संबंध में महान् उन्नति की है।
यह पहले लिखा जा चुका है स्वाभाविकवाद (Naturalism) का आरम्भ पश्‍चिम में नार्वे के जगप्रसिद्ध नाटककार इब्सन से हुआ है।
स्वाभाविकता लाने के लिए इब्सन ने अपने पीछे से लिखे हुए नाटकों में दो प्रधान बातें की हैं।
पहली यह कि उन्होंने ‘अश्राव्य’ और ‘नियत श्राव्य’ दोनों प्रकार के स्वगत्-कथनों का, नाटकों से पूर्णतः बहिष्कार कर दिया।
अर्थात् एक तो किसी पात्र का अकेले आकर रंगभूमि में बोलते रहना (Solioquy) और दूसरा किसी पात्र के खड़े रहने पर एक पात्र का बोलते रहना (Aside), जिसे रंगभूमि में उपस्थित सारा जन-समुदाय तो सुन सकता है।
पर उसके निकट खड़ा हुआ पात्र इतना बधिर मान लिया जाता है कि वह नहीं सुन सकता।
स्वगत्-कथन से अधिक अस्वाभाविक बात नाटकों में और कोई नहीं हो सकती।
जिसमें दूसरी प्रकार का स्वगत्-कथन (Aside) तो सर्वथा अस्वाभाविक है।
इसी प्रकार असीम शोक में विलाप करते हुए, एक लम्बा स्वगत्-कथन हो सकता है।
कोई पागल प्रलाप करता हुआ या मादक द्रव्य खाया हुआ व्यक्‍ति एक लम्बा स्वगत्-भाषण कर सकता है और भावों के बहुत अधिक प्रवाह में चित्र, मूर्ति आदि से भी स्वगत्-वार्तालाप सम्भव है।
स्वयं इब्सन तथा उसके अनुयायियों के नाटकों में भी हमें इस प्रकार के स्वगत्-कथन मिलते हैं।
स्वगत्-कथन कहाँ स्वाभाविक होता है इसके अनेक दृष्‍टान्त पश्‍चिमी नाटकों में मिलते हैं।
यहाँ यह कहा जा सकता है कि कालिदास, शेक्सपियर आदि सभी प्राचीन, पूर्वी और पश्‍चिमी सफल नाटककारों के नाटकों में इस प्रकार के कथन हैं और इतने पर भी ये नाटक जैसे उच्‍चकोटि के हैं वैसे आजकल के नाटक नहीं लिखे जाते।
परन्तु, संसार में कोई वस्तु पूर्णता को न पहुँची है न कभी पहुँच ही सकेगी।
कालिदास और शेक्सपियर के पश्‍चात् नाट्‍य-कला का और भी विकास हुआ है।
स्वगत्-कथन यदि उनके नाटकों में न होता तो इसमें सन्देह नहीं कि नाट्‍य-कला की दृष्‍टि से वे नाटक और भी अच्छे होते।
स्वगत्-भाषणों को हटाने के लिए पश्‍चिम के नाटककारों ने कई उपाय निकाले हैं।
टेलीफ़ोन द्वारा द्वारा बातचीत से भी स्वगत्-कथन का कार्य चल जाता है और किसी-किसी नाटक में अपने पालतू कुत्ते, बिल्ली, बन्दर या पक्षियों के सामने कुछ पात्र अपने मन की बातें कह डालते हैं।
स्वगत्-कथन का काम इनमें से किसी भी साधन का सावधानतापूर्वक उपयोग करने से चल सकता है।
नाटकों में स्वाभाविकता लाने के लिए जो दूसरी बात इब्सन ने की है वह है नाटकों से पद्य, कविता और नृत्य का बहिष्कार।
पश्‍चिम के सभी आधुनिक नाटककारों ने भी इब्सन का अनुसरण किया है।
हमारे यहाँ नाटकों में पद्य, कविताओं और नृत्य की भरमार रहती है, यहाँ तक कि पात्र गद्य में बोलता-बोलता उसी विषय को कविता में बोलने लगता है।
हमारे यहाँ के नाटक का एक पात्र गाता हो तो कहा गया जाय, राजा, रानी, राजकुमार, राजकुमारी, मंत्री, सेनापति, विदूषक और साधारण नागरिक सभी गाते हैं और सब अवसरों पर।
यह नाटकों में बन्द करना चाहिए।
संसार में गाने से कई व्यक्‍तियों को प्रेम होता है, अतः नाटक के भी कुछ पात्र गा सकते हैं।
गायन अधिकतर प्राकृतिक सौन्दर्य आदि ऐसे विषयों पर हों जिससे यह भावना उठे कि पात्र गद्य में बोलते-बोलते तत्काल उन्हीं भावों का पद्य बनाकर गाने लगा है।
कविता भी उद्धरण आदि के स्वरूप में बोली जा सकती है और नृत्य भी सभाओं, प्रीति-भोज आदि के अवसरों पर हो सकता है बिना गायन, कविता या नृत्य के गद्य नाटक भी हो सकते हैं।
कुछ पात्र इस प्रकार की भाषा में बोलते हैं जिसके अन्तिम शब्द तुक के रूप में मिल जाते हैं, अर्थात् गद्य में ही एक प्रकार की तुकबन्दी हो जाती है।
यह अस्वाभाविकता की पराकाष्‍ठा है; क्योंकि बातचीत में कभी ऐसा नहीं होता; अतः इसका प्रयोग भी बन्द होना आवश्यक है।
शेक्सपियर का ‘विन्टर्स टेल’ नाटक एक स्थल पर पूरे चौदह वर्ष के पश्‍चात् से आरम्भ होता है और बर्नार्ड शा के नाटक ‘बैक टु मैथ्यूसुला’ में तो मनुष्य की उत्पत्ति से लेकर उसके अन्त तक की काल्पनिक कथा का वर्णन है।
नाटक की स्वाभाविकता की रक्षा के लिए यूरोप में एक बात का और प्रचार हो चला था कि पात्रों के भाषण लम्बे न हों।
पर इब्सन और उसके कुछ अनुयायियों ने अपनी कृतियों से सिद्ध कर दिया है कि स्वाभाविकता के लिए यह आवश्यक नहीं है।
कई स्थानों पर तो लम्बे भाषण स्वाभाविकता लाने के लिए आवश्यक हो जाते हैं।
यदि हम पश्‍चिम के आधुनिक श्रेष्‍ठ नाटककारों के नाटकों में से उनके पात्रों के कुछ लम्बे भाषणों को निकाल डालें तो उनके नाटकों के सिद्धान्तों का प्रतिपादन ही नहीं हो सकेगा।
हिन्दी-नाटकों में अब तीन ही अंक रखने की प्रथा चल पड़ी है और फिर प्रत्येक अंक को बराबर रखने का प्रयत्‍न किया जाता है।
यह भी एक ऐसी बात है जिससे कई नाटक बहुत ही अस्वाभाविक दिख पड़ते हैं।
अंकों की संख्या, व्यवस्था तथा उनकी बड़ाई-छुटाई कथानक पर निर्भर है।
यदि अधिक अंक होंगे तो उन्हें छोटा रखना होगा।
अधिक अंकों से अधिक बार यवनिका-पतन कराने के अतिरिक्‍त और कोई कठिनाई नहीं होती।
बहुत अधिक पात्र रखना यह हमारे नाटकों को और अस्वाभाविक बना देता है।
कई नाटकों का तो यह हाल है कि हम आरम्भ से अन्त तक अनेक पात्रों को पहचान तक नहीं पाते और इसी कारण चरित्र-चित्रण का पूर्ण विकास नहीं होने पाता।
मुख्य पात्रों के सहायक-स्वरूप हम नगर-निवासी इत्यादि उपपात्र रख सकते हैं।
उसे यह भी स्मरण रखना चाहिए कि चाहे वह कितना ही यथार्थवादी क्यों न हो, नाटक में पूर्ण यथार्थवाद कभी भी प्राप्‍त नहीं किया जा सकता।
कोई नाटक 18000 शब्दों से अधिक का नहीं होना चाहिए।
उसमें राजनीति और धर्म का विवाद नहीं होना चाहिए।
इन स्वर्ण नियमों की अवहेलना दर्शकों को बुरे नाटकघरों को ले जायगी।
नाटक में एक बुरे चरित्र की स्‍त्री अवश्य होनी चाहिए।
हमें नाटकघर उस प्रकार नहीं जाना चाहिए जिस प्रकार हम किसी दुकान पर जाते हैं, वरन् इस प्रकार जाना चाहिए जिस प्रकार हम भोजन करने के लिए जाते है।
जिसकी हमें आवश्यकता होती है और जो हम आनन्द एवं भावपूर्ण हृदय से खाते हैं।
साहित्य के समस्त विभागों में नाटक उसका सबसे अधिक विलक्षण, सबसे अधिक रोमांचकारी और घटनाओं को सबसे अधिक पटुता से प्रदर्शित करनेवाला विभाग है।
उत्तम नाटक का प्रादुर्भाव केवल उसी समय होता है जब नाटक मनोरंजन के साथ-साथ किसी विचार विशेष अर्थात् सामाजिक, धार्मिक अथवा राष्‍ट्रीय सिद्धान्त का प्रदर्शन करता है।
उत्तम और सफल नाटक के आवश्यक गुणों और स्वाभाविकता का यह विवेचन हो चुकने के पश्‍चात् हमें नाटकों की कुछ अन्य बातों की ओर भी ध्यान देना आवश्यक है।
हास्य-रस नाटक का एक आवश्यक गुण है, किन्तु सभी नाटकों में यह नहीं रखा जा सकता।
किसी-किसी नाटक में हास्य-रस रखने से उसके रस-परिपाक में बड़ी बाधा पहुँचती है; यहाँ तक कि कभी-कभी तो बड़ी बुरी तरह रस-भंग हो जाता है।
परन्तु, यहाँ यह न समझ लिया जाय कि दुःखान्त (tragedy) नाटकों में हास्य-रस नहीं रखा जा सकता।
अनेक दुःखान्त नाटकों में भी यह सफलतापूर्वक रखा जा सकता है।
हास्य की उत्पत्ति किसी असाधारण या विकृत वस्तु के देखने अथवा सुनने से होती है, यद्यपि सभी असाधारण या विकृत वस्तुओं के देखने या सुनने से हास्य का प्रादुर्भाव नहीं होता।
मन पर उसका कोई गहरा प्रभाव नहीं पड़ता।
जिन शब्दों या वाक्यों से इस हास्य की उत्पत्ति होती है उन्हें हमारे यहाँ ‘व्यंग’ कहते हैं।
पश्‍चिमी साहित्यकारों ने इस व्यंग के भेद कर इसे तीन स्थूल विभागों में बाँटा है-‘सेटायर’, ‘विट’ और ‘ह्यूमर’।
हास्य-रस में तीनों का बड़ी सुन्दरता के साथ उपयोग किया जा सकता है।
पारसी रंगमंच पर जिस प्रकार के हास्य-रस का प्रदर्शन होता है वह अत्यन्त निम्‍नकोटि का और अश्‍लील होता है।
हास्य-रस का लेखन और प्रदर्शन, दोनों ही, बड़े कठिन कार्य हैं।
इसके लिए असाधारण प्रतिभाशाली लेखक और नट की आवश्यकता है।
जिस भाषा में नाटक लिखे जाते हैं अधिकांश पात्रों की वही भाषा होनी चाहिए इसमें मत-भेद नहीं हो सकता, पर किसी-किसी पात्र की उपभाषा (Dialect) भी रह सकती है या नहीं यह एक मत-भेद का विषय है।
प्राचीन संस्कृत नाटक के अनेक पात्र प्राकृत भाषा में बोलते थे।
आज अंग्रेज़ी नाटकों में भी कुछ पात्र उपभाषा में बोलते हैं।
बर्नार्ड शा के ‘पैग मिलियान’ नाटक में फूल बेचनेवाली एक लड़की उपभाषा में बोलती है।
इसी प्रकार उनके ‘प्रेस कटिंग’ आदि दूसरे नाटकों के भी कुछ पात्र उपभाषाओं में बोलते हैं।
अतः कुछ पात्रों की भाषा में यदि इस प्रकार के शब्दों का प्रयोग भी हो तो कथोपकथन की स्वाभाविकता में वृद्धि ही होगी।
बंगाली, महाराष्‍ट्र, सिख, गुजराती आदि समाजों के व्यक्‍ति जिस प्रकार की हिन्दी बोलते हैं यदि उसी प्रकार की हिन्दी रंगमंच पर भी बोलें तो नाटकों की स्वाभाविकता बढ़ेगी।
जहाँगीर, नूरजहाँ, शाहजहाँ आदि ऐसे ही मुस्लिम पात्र अपने बादशाही वस्‍त्रों में रंगभूमि में आकर संस्कृत-मिश्रित हिन्दी बोलें, यह मुझे तो असंगत मालूम होता है।
पर, उर्दू भाषा ऐसी होनी चाहिए जो हिन्दी दर्शकों की समझ में सहज में आ सके।
मैंने जहाँ मुसलमान पात्रों को संस्कृत-मिली हिन्दी बोलते सुना है वहाँ हिन्दी नाटकों में ऐसी उर्दू भी सुनी है जिसको समझना हिन्दी भाषियों के लिए बहुत ही कठिन है।
यदि मुसलमानों और हिन्दुओं की परस्पर बातचीत में हिन्दुओं को उर्दू बोलनी चाहिए तो मुसलमानों को ही हिन्दी क्यों न बोलनी चाहिए?
जब मुसलमानों और हिन्दुओं में परस्पर संभाषण होता है तब हिन्दू अधिकतर हिन्दी शब्दों और मुसलमान उर्दू शब्दों का उपयोग करते हैं।
ऐसे नाटक लिखने के लिए नाटककार को लिखने की विधि के साथ ही रंगमंच-संबंधी विधि की ओर भी लक्ष रखना आवश्यक है।
रंगमंच-संबंधी बातों में नाटककार को दृश्यों की व्यवस्था, पात्रों की वेश-भूषा तथा पात्रों के प्रवेश, प्रस्थान आदि बातों पर विशेष ध्यान रखना चाहिए।
प्राचीन संस्कृत नाटकों में एक अंक में, एक ही दृश्य रहता है।
हाँ, विष्कंभक, प्रवेशक, चूलिका, अकास्य और अंकावतार, अंकों के अतिरिक्‍त अवश्य रहते थे।
पर ये दृश्य किसी अंक के आरंभ या अन्त में ही आते थे, बीच में नहीं।
इसका प्रधान कारण यह है कि उस समय रंगमंच में परदों की इस प्रकार व्यवस्था न थी।
पश्‍चिमी नाटकों में आजकल भी अधिकतर एक अंक में एक दृश्य रखने की रीति चल पड़ी है।
इसके तीन कारण हैं-एक तो पूरे अंक में एक ही दृश्य रखने से दृश्यों के परिवर्तन में जो एक बहुत बड़ा आकर्षण है, वह नाटकों में नहीं रह जाता।
दूसरे उसी एक दृश्य में कई बार ऐसे पात्रों का प्रवेश, प्रस्थान और संभाषण होता है जो नहीं होना चाहिए।
तीसरे एक ही दृश्य रखने से समय के एकीकरण की बड़ी भारी कठिनाई से सामना करना पड़ता है।
दृश्यों की संख्या कितनी रहे इस संबंध में भी कोई नियम नहीं हो सकता, क्योंकि यह नाटक के कथानक आदि पर निर्भर है।
पर यदि किसी अंक में अधिक दृश्य रहें तो उन्हें छोटे रखना आवश्यक है।
साथ ही, उनकी व्यवस्था ऐसी रहनी चाहिए कि उनके परिवर्तन में कठिनाई न हो।
जो लकड़ी के तख़्तों आदि ऐसी वस्तुओं पर चित्रित रहते हैं अर्थात् जो पर्दे की भाँति उठाये या गिराये नहीं जा सकते, कुर्सी इत्यादि पर बैठने का प्रबंध इन्हीं दृश्यों में हो सकता है।
क़िला, महल, सभा-भवन, बैठकख़ाने, भोजनालय, उद्यान आदि इस प्रकार दे दृश्यों में दिखाये जाते हैं।
कपड़े पर चित्रित दृश्य जो उठाये-गिराये जा सकते हैं या फटकर अलग होते हैं।
मकान के बाहरी भाग, दालान, मार्ग आदि इनमें दिखाये जाते हैं और वे दृश्य जो लकड़ी के तख्तों आदि के दोनों ओर चित्रित रहते हैं तथा जिनके एकदम-से परिवर्तित करने की व्यवस्था होती है।
दोनों बगलों में, बगली-परदे और ऊपर झालर का प्रबंध तीनों प्रकार के दृश्यों में आवश्यक होता है।
रंगमंच के संकुचित स्थान में एक ही साथ दो से अधिक पहले प्रकार के दृश्यों की व्यवस्था नहीं रह सकती।
पश्‍चिमी रंगमंचों पर गिराये और उठाये जानेवाले परदों का सर्वथा बहिष्कार हो गया है, क्योंकि वहाँ स्टीम और बिजली की कलों के द्वारा क्षण भर में दृश्यों का परिवर्तन हो जाता है।
विविध प्रकार के भारी-भारी सामानों से सजे हुए कमरे, बग़ीचे, बाज़ार आदि के दृश्य नीचे बैठ जाते या ऊपर खींच लिये जाते हैं और उनके स्थान पर दूसरे इसी प्रकार के दृश्य लाये जा सकते हैं।
पात्रों के प्रवेश और प्रस्थान की ओर भी नाटककार को लक्ष रखना चाहिए।
पश्‍चिमी नाट्‍य-शास्‍त्र के आलोचकों ने इस संबंध में बहुत ज़ोर दिया है।
उनका तो कथन् अहै कि जो भी पात्र रंग-भूमि में प्रवेश या वहाँ से चला गया, इसे वहाँ के लोग सर्वथा अनुचित समझते हैं।
इसके दो कारण हैं, पहला तो यह कि नाटक में यह बात पूर्णतया सध नहीं सकती।
पहले-पहल जब यवनिका उठती है तभी कुछ पात्र बैठे हुए दिखते हैं, अतः यदि प्रत्येक पात्र के प्रवेश और प्रस्थान का कारण होना आवश्यक है तो यवनिका खुलने के समय उन पात्रों के रंगभूमि में बैठे रहने का भी कारण होना चाहिए।
दूसरे, यदि नाटक से अकस्मात प्रवेश और प्रस्थान को पूर्णतया निकाल दिया जाय तो नाटक का सौंदर्य भी कम हो जायगा।
गोस्वामी तुलसीदासजी की रामायण यद्यपि दृश्यकाव्य नहीं है तथापि उसके अनेक स्थल ‘नाटकीय’ कहे जा सकते हैं।
अकस्मात जनक-दूत का आगमन न केवल सुन्दरता को बढ़ाता वरन् तत्काल, राम के उत्तर देने की कठिनाई को भी हल कर देता है।
यदि सदा ऐसा होगा तो नाटक में बड़ा भद्दापन आ जायगा और ऐसा जान पड़ेगा कि दर्शकों को भाषण सुनकर चले जाने के लिए ही पात्रों का प्रवेश और प्रस्थान हो रहा है।
पश्‍चिमी नाटककारों ने रंगमंच में भोजन आदि की व्यवस्था कर कथोपकथन में स्वाभाविकता की वृद्धि की है।
नाटककार का जितना सम्बन्ध रंगमंच से है उतना ही नाटक के दृश्यों, उसके पात्रों, पात्रों की अवस्था, मुखाकृति, शरीर और वेश-भूषा से है।
ये सब बातें देश, काल और पात्र के अनुसार ही होनी चाहिए।
पश्‍चिमी के नाटककार इस ओर बराबर ध्यान रखते हैं और वे इन बातों का अपने नाटकों में सांगोपांग वर्णन कर देते हैं।
यही बात अनेक ऐतिहासिक नाटकों के सम्बन्ध में भी कही जा सकती है।
अभिनय नाटक का कितना आवश्यक अंग है, यह लिखने की आवश्यकता नहीं।
अच्छे से अच्छा नाटक, खेलते समय अभिनय बुरा होने से, सर्वथा भ्रष्‍ट हो सकता है और कभी-कभी बुरे से बुरा नाटक अच्छा अभिनय होने से देखने के समय बहुत अच्छा दिखायी देता है।
जो नाटक सिनेमा में परिणत किये जाते हैं उनमें तो अभिनय ही सब कुछ होता है।
अभिनय का अधिकतर भार नटों की योग्यता पर निर्भर है इसमें सन्देह नहीं।
इँग्लैण्ड के प्रसिद्ध नाटककार गाल्सवर्दी और जर्मनी के प्रसिद्ध नाटककार हाप्टमैन ने यह कार्य अपने नातकों में बड़ी सफलता से किया है।
उनके किसी-किसी नाटका के कोई-कोई दृश्य तो पूरे के पूरे मूक अभिनय से ही भरे हैं।
इस सम्बन्ध में गाल्सवर्दी के ‘जस्टिस’ नाटक के तीसरे अंक का तीसरा दृश्य नाटककारों के ध्यान से पढ़ने योग्य है।
सिनेमा और विशेषकर बोलनेवाले सिनेमा के इस युग में नाटकों पर जनसाधारण का ध्यान बहुत कम हो चला है।
ये दोनों वस्तुएँ यदि कुछ बातों में एक दूसरे के अत्यधिक समान हैं तो कुछ बातों में एक दूसरे से अत्यधिक भिन्न।
सिनेमा में जिस प्रकार के दृश्यों और घटनाओं का प्रदर्शन हो सकता है उस प्रकार का अच्छे से अच्छा रंगमंच होने पर भी नाटकों में नहीं।
इसी प्रकार कथोपकथन द्वारा किसी महान् विषय का जैसा नाटक में प्रतिपादन हो सकता है वैसा सिनेमा में नहीं।
फिर पात्रों के प्रत्यक्ष कथोपकथन और अभिनय से तथा चित्रों के कथोपकथन और अभिनय से मन पर जो प्रभाव पड़ता है उसमें अन्तर रहता ही है।
यही बात बोलनेवाले चित्रों के लिए भी होगी।
अमेरिका में जहाँ बोलनेवाला सिनेमा उन्नति की चरम सीमा को पहुँच चुका है, वहाँ पुनः नाटकों का खेलना आरंभ हो गया हो और जनता फिर से नाटकों को चाव से देखने लगी है।
एक बात और है-नाटक और सिनेमा का कहीं-कहीं सुन्दर मिश्रण भी हो सकता है।
जैसे युद्ध, चुनाव, मेले इत्यादि के दृश्य यदि नाटकों में भी सिनेमा के द्वारा दिखाये जावें तो कहीं अधिक स्वाभाविक दिख पड़ेंगे और उनसे मन पर प्रभाव भी अधिक पड़ेगा।
युद्ध की सेनाएँ और लड़ाई, चुनाव, मेले आदि की सवारियाँ और चहल-पहल रंगभूमि में उतनी अच्छी तरह नहीं दिखाई जा सकती जितनी सिनेमा में।
ये दृश्य फ़िल्मों द्वारा दिखाने का प्रबंध अवश्य ही सफल हो सकता है।
किसी-किसी नाटक-कंपनी ने यह प्रयत्‍न किया भी था और यह सफल भी हुआ था, परन्तु जहाँ तक मुझे मालूम है जितनी व्यापकता से यह प्रयत्‍न होना चाहिए उतना अब तक नहीं हुआ।
कला के विकासशील रूप तथा उसके विकास की आनुक्रमिकता के तथ्य का पूर्ण आकलन करने के लिए रामकिंकर बैज ने चित्रण और मूर्ति-निर्माण-इन दोनों की समान महत्ता स्वीकार की है।
यद्यपि मूर्तिकला के व्यक्‍त, मूर्त्त विकास में उनकी अपनी मूल आत्मिक एवं भौतिक तदाकारता, संतुलन और संस्थिति का अधिक पर्यवसान हुआ है।
शांतिनिकेतन के कलाभवन में जहाँ इन्होंने कला की शिक्षा पाई है आजकल ये मूर्तिकला विभाग के अध्यक्ष-पद पर शुशोभित हैं ।
इनके द्वारा निर्मित कतिपय रूपाकार यंत्र-तंत्र शांतिनिकेतन को सुसज्जित कर रहे हैं और इन मूर्तियों में इस गम्भीर साधक के अपूर्व कला-अनुष्‍ठान की सहज ही झाँकी देखने को मिलती है।
कान्दिस्की और मार्क्स क्ली की भाँति इनकी शिल्प दृष्‍टि अत्यधिक अन्तर्दर्शी है।
रूप-व्यापार-विधान में इनका प्रत्यक्ष बोध न होकर आत्मगत भाव है, अपनी अन्तस्सत्ता को विस्मृत कर ये वस्तु की भावात्मक सत्ता में खो जाते हैं।
‘शीतकालीन मैदान’, ‘मेघाच्छन्न संध्या’ और ‘निर्माण’ (कम्पोज़ीशन) आदि चित्रों का ज्यामितिक रेखांकन अजीबोग़रीब हैं जिनमें इनकी सौंदर्य-मान्यता का व्यंजक विश्‍लेषण तार्किक पद्धति पर साध्य हुआ है।
‘माँ-बेटा’ और ‘कृष्ण जन्म’ आदि चित्रों में रामकिंकर ने ‘धनाकृतिवाद’ (क्यूबिज़्म) का प्रश्रय लिया है।
कहना न होगा-रामकिंकर की प्राथमिक उत्फुल्लता क्रमशः ह्रास को प्राप्‍त होकर इतिवृत्तिमयी गति से समाच्छन्न नीरसता में परिणत होती गई है।
इनकी पहले की चित्रकृति ‘कुत्ता और बालिका’ में जो आकर्षण और सादगी है तथा ‘पिकनिक डे’ में जो ताज़गी और स्‍निग्ध चिंतनशीलता है वह इधर की नई कलाकृतियों में वर्ज्य सी हो गई है।
लेकिन जहाँ श्रमिकों और मेहनतकश किसानों का चित्रण इन्होंने प्रस्तुत किया है, वहाँ इनके कृतित्व में सजीव यथार्थता के दर्शन होते हैं।
‘संथाल परिवार’ और ‘फसल के बाद दोपहर की विश्रांति’ में शोषण-दैन्य के मानव प्रतिरूपों की सुन्दर अभिव्यंजना हुई है।
इनकी यथार्थ की पकड़ खरी उतरी है और सामान्य जन-जीवन का इन्होंने बड़ा ही स्वस्थ चित्रण किया है।
मिट्टी, बालू, प्रस्तर, कंकरीट, मासले आदि पर टाँकी और छेनी से जो विभिन्न आकृतियाँ उत्कीर्ण की हैं वे इनकी सच्‍ची लगन, अध्यवसाय और तन्मयता की द्योतक हैं।
मूर्ति-निर्माण की ओर इनका स्वाभाविक झुकाव है और यह इन्होंने अपने प्रयत्‍न से साधा है।
व्यक्‍तियों के रूपाकारों के अनुचित्रण भले ही वास्तविकता की कसौटी पर मूर्त्तिकला के प्रतिपादित लक्षणों के अनुरूप न उतरे हों, पर यह तो निर्विवाद है कि यथातथ्य के संश्‍लिष्‍ट साम्य में वे बाहरी समता नहीं खोजते ।
भाव और व्यंजना में रामकिंकर एकदम मौलिक हैं और मौलिकता की झोंक में कितने ही बालू के आकार बनाते और मिटाते रहते हैं।
किसी भी वस्तु का मूल्य क्या है, आधार क्या है-इसकी इन्होंने कभी भी परवाह नहीं की।
प्रस्तुत साधनों व उपकरणों में प्रत्यक्ष रूप-विधान को वे उतना महत्त्व नहीं देते जितना कि अनुभूत रूपों को कल्पना द्वारा प्रत्यक्ष से कुछ भिन्न अथवा अभिनव रूप में व्यंजित करने में।
जब टैगोर का पोर्ट्रेट इन्होंने तैयार किया था तो स्वयं टैगोर ने इनसे कहा था-रामकिंकर, अब पीछे पलट कर मत देखो, आगे बढ़ जाओ।
वे वस्तु का सम्बन्ध बाह्य से नहीं अभ्यन्तर से मानते हैं, अतएव जब तक वे विषय को आत्मसात् नहीं कर लेते, उसमें रम नहीं जाते तब तक उन्हें कार्य करना नहीं रुचता।
किसी भी कला की प्रचलित परिपाटी के संकुचित दायरे से बाहर वे नूतनता की सृष्‍टि में प्रयत्‍नशील रहते हैं।
उन्हें कला की बँधी लीक से नफ़रत है।
जैसे इनका अन्तर निश्‍छल है, ठीक वैसे ही इनके रूपाकार भी बनाव-शृंगार के बिना अदम्य शिल्प-सौंदर्य से युक्‍त हैं।
कतिपय ‘वाद’ और कट्टरपंथी परम्पराओं को चुनौती देते हुए इनके कृतित्त्व में वह विराट्‍ अंतर्गूढ़ जीवन-दर्शन है जो इनके अटूट आत्मबल और आत्मविश्‍वास से प्रेरित होकर मौजूदा युग की पगध्वनि से अधिक बुलन्द हो उठा है।
किरण सिन्हा ने शान्तिनिकेतन की कला-परम्परा को अपने ढंग से आगे बढ़ाया है।
चित्रकार, मूर्तिकार, व्यावसायिक कलाकार जिन्होंने भित्ति-चित्रों और स्मारक प्रतिमाओं के निर्माण में दक्षता हासिल की है, लगभग 25 वर्षों से इस दिशा में अग्रसर हैं।
सन् 1936 में इन्हें साइनो-इण्डियन कल्चरल सोसाइटी की ओर से छात्रवृत्ति प्रदान कर चीन की क्लासिकल पेंटिंग के गम्भीर अध्ययन के लिए वहाँ भेजा गया था।
तभी से इन्हें चित्रण की सूक्ष्मताओं और उसके गहरे विश्‍लेषण में दिलचस्पी है।
लोककला की ओर भी इनकी गहरी अभिरुचि है जिसका श्रेय इनकी माता को है जो कि स्वयं एक दक्ष लोक चित्रकार थीं।
भारत सरकार ने इनके कतिपय चित्रों को रूस, इण्डोनेशिया और यूगोस्लाविया की सरकार और को भेंट रूप में दिया है।
काल की अराजकता ने भले ही भारत की मूल संस्कृति को झकझोर दिया हो, किन्तु जीवन का सत्य हर युग में विभन्न प्रकार से मानव ने स्वीकार किया गया है।
जन-जन की आत्मा से तादात्म्य स्थापित कर कला उच्‍च धरातल को छूती हुई जीवन तथ्यों का मार्मिक उद्‍घाटन करती है।
यही सामान्यता किरण सिन्हा की असामान्यता है।
इनके कृतित्व में सर्वत्र मानवीय रूप बिखरा मिलता है।
उसका उपयोग तो बौद्धिक उड़ान वाले तर्कशील कलाकारों के लिए ही है।
निरी बौद्धिकता के बदले अनुभूतिजन्य बोधवृत्ति को लोकर सृजन के रसास्वाद से हम वंचित होते जा रहे हैं जिसने कलात्मक रुचियों को असंतुलित कर दिया है।
राजस्थान में जब कुछ समय के लिए इनका वहाँ प्रवास था तो वहाँ के जन-जीवन में आनन्द की विविध और बहुमुखी धाराएँ इन्हें प्रवाहित होती हुई मिलीं।
यह उनके जीवन का एक पक्ष है।
उनमें से अधिकतर सुन्दर और स्वस्थ चेहरे वाली हैं।
वहाँ भी उन पर सूर्य चमकता है और मैं आनन्दविभोर होकर उनके चित्रों का निर्माण करता हूँ।
किरण सिन्हा ने राजस्थानी और संथाल जीवन की अछूती भंगिमाओं को आँका है।
राजस्थान में इन्होंने रंगीन मिट्टी और अनेक मिश्रणों के माध्यम से सूक्ष्मताओं को उभार कर दर्शाने में दक्षता प्राप्‍त की।
फ्रांसीसी कला धारा की ‘बिन्दुवाद’ पद्धति को इन्होंने देशी ढंग से विकसित करने का प्रयास किया है।
टेम्परा के अतिरिक्‍त मिट्टी और तेल के मिश्रण से इन्होंने अनेक प्रयोग किये हैं।
रंगों में वैविध्य और परिपक्‍वता को प्रश्रय दिया है, साथ ही अपनी अभिव्यक्‍ति का क्षेत्र विस्तृत बनाया है।
कला की प्रवंचना में फँस कर चौंकाने की प्रवृत्ति गर्हित हैं, क्योंकि सच्‍चा पारखी सहज मानवीयता से प्रभावित होता है, कौतूहल से नहीं, अतएव अतिरंजित तत्त्वों को कभी शह नहीं देनी चाहिए।
उन्हीं के शब्दों में -जब कोई कलाकार चाहे जिस युग का वह क्यों न हो, ईमानदारी के साथ चित्र बनाता, आँकता या ढालता है तो उसका चित्र कभी पुराना नहीं पड़ता।
उसकी कृति आने वाले सभी युगों में नई बनी रहेगी, क्योंकि उसकी कला में शाश्‍वत की शक्‍ति विद्यमान है।
चीन से लौट आने के पश्‍चात् मद्रास के बेसेंट थियोसाफिकल कला-प्रशिक्षणालय में जब ये कला शिक्षक का कार्य कर रहे थे तो इनका परिचय एक वियना की युवती से हुआ जो क्रमशः प्रणय और अन्त में सुखद परिणय में परिणत हो गया।
दोनों ने श्रमसाध्य यात्रा-पथ पर दृढ़ कदमों और परस्पर सहयोग से कला-साधना के पथ को प्रशस्त किया है।
एक दूसरे के प्रेरक और पूरक बन कर शांतिनिकेतन के समीप ‘बुलबुल स्टूडियो’ की स्थापना कर आज भी यह कलाकार-दम्पति कला-साधना में अनवरत रत है।
बंगाल स्कूल द्वारा प्रतिपादित कलादर्शों और परवर्त्ती शांतिनिकेतन शैली का एक लम्बे अर्से तक यथोचित निर्वाह होता रहा।
किन्तु कालान्तर में उसके कुछ समर्थकों के दुराग्रह ने तथाकथित सृजन-प्रक्रिया को इतना रूढ़ और अनुल्लंघनीय बना दिया कि उसमें क्रमशः उस वैविध्य का अभाव होता गया जो पूर्ववर्ती कलाचार्यों की विशेषता थी।
साथ ही जिन्होंने उसे अपने देश की लोक संस्कृति के तत्त्वों से संश्लिष्ट किया था।
रूढ़ि विरोधी और युगीन विचारों की प्रतिक्रिया ने कला की आधारभूत कल्पना में एक अभिनव क्रान्तिकारी परिवर्तन उपस्थित कर दिया था।
पहले के समूचे प्रतिबन्ध अमान्य सिद्ध हुए और कल्पना की उन्मुक्‍ति का तर्क ही सर्वोपरि माना गया।
फलतः ‘कलकत्ता ग्रुप’ के कलाकारों के परिप्रेक्ष्य में निजी कलारूपों को स्वच्छन्द रूप से निरूपित किया।
कदाचित् इसी दबाव के फलस्वरूप नये कलाकार कला के क्षेत्र में एक नई चुनौती के साथ आगे आए।
इन उत्साही कलाकारों ने कला-स्वातन्त्र्य और कल्पना के विविध बोध ग्रहण किये और यों मौजूदा जीवन के कितने ही अनुभव अपनी बहुरूपता में अत्यधिक सफलता पूर्वक आँके गए।
कला के समूचे आदर्शों, प्रचलित मान्यताओं और परम्पराओं को चकनाचूर कर वे सर्वथा नये तौर-तरीकों से मुँह तोड़ जबाब देना चाहते थे, अतएव उन्होंने अपने सृजन द्वारा चौंकाने वाले आयाम उपस्थित किये।
इन कलाकारों ने अपने ढंग से यह सिद्ध किया कि उनकी भावनाएँ कुंठित नहीं हैं और न ही उनकी रचनात्मक शक्‍तियाँ घिसी-पिटी प्रणालियों में पिसकर निःशेष रह गई हैं।
अपितु वे खुली आंख और खुले दिल से दूसरे देशों से बहुत कुछ ग्रहण करने की क्षमता रखते हैं जो समान रूप से आनन्ददायक, रोमांचकारी और स्फूर्त्तिप्रद है।
अतएव स्वतन्त्र मान्यताओं और निजी कलाभिरुचियों को विकसित कर वे रोमांचक विधाओं के साथ आगे बढ़े।
रतिन मित्रा ने कला के उक्‍त नवीन स्वरूप की संभावना पर सबसे पहले दृष्‍टिपात किया।
अंतर्मन की प्रेरक शक्‍ति के कारण उनमें जागरूक सतर्कता और स्वाधीन मतवाद स्थापित करने की सहज जिज्ञासा थी।
इसके विपरीत युगीन समस्याओं के नये पहलू, नये संकेत, नये तकाज़े लेकर भी उनमें कलाकार की सहज सरलता, घनीभूत भावुकता और रस से ओतप्रोत भावप्रवणता थी।
गंभीर मौलिक चिन्तन लिये उनके रंग-शिल्प में राजपूत कला का सौष्‍ठव और भाव-निरूपण में बंगाल लोक कला का प्रभाव द्रष्‍टव्य है।
रेखांकन में जितना ही सरल, मुक्‍त चातुर्य है, रंगों में हल्की सी सिहरन लिये उतनी ही समृद्ध चारुता।
अधिक गहरे रंग से इन्होंने अभिप्रेत वातावरण की सृष्‍टि की है और मानव-मन की अंतरंग भावनाओं का दिग्दर्शन कराया है।
मित्रा ने युग की समस्याओं और परिवर्तित कोणों पर भी दृष्‍टिपात किया है।
परिणामस्वरूप द्वन्द्वात्मक भौतिकवाद के क्रांतिकारी सिद्धान्तों की छाप इनकी कला पर पड़ी है।
ऐसे भी चित्र हैं, जिनमें कितने ही संघर्षों, आघातों और दायित्वों से गुजर कर एक विराट्‍ अन्तहीन भागदौड़ दिन-रात चल रही है।
कहीं बेगार खट रही है तो कहीं असह्य अद्‍भ्रान्ति है, फिर भी उनके चित्रण में निरा संत्रस्त अपवाद न होकर एक विशिष्‍ट गतिशीलता विद्यमान है जिससे स्पष्‍ट है कि आज का कलाकार जीवन और उससे सम्बन्धित सत्यों को पहले की अपेक्षा अधिक आत्मस्थ करता है।
साथ ही यथार्थ की व्याप्‍त स्वीकृति ने उसमें दायित्त्वों को वहन करेने की अटूट आस्था और क्षमता प्रदान की है।
लंदन, काबुल और आस्ट्रेलिया में मित्रा के कितने ही चित्र प्रशंसित हुए हैं, किन्तु आजकल तो ये विचित्र प्रयोगों में लगे हैं।
प्रकृति की क्रोड़ में इन्हें जो कुछ ऊबड़-खाबड़, टेढ़ा मेढ़ा या बेढंगा मिलता है उसे रूप प्रदान कर ये बिल्कुल सजीव बना देते हैं और बहुविध रंगों से उनमें प्राप्‍त डाल देते हैं।
थोड़े से परिश्रम से उनमें अभूत पूर्व भावाभिव्यक्‍ति हुई है।
प्रकृति की हरीतिमा और नेत्ररंजक दृश्यों से इन्होंने रंग-विन्यास और रूप-चमत्कार की प्रेरणा प्राप्‍त की अर्थात् रंगों के नैसर्गिक सौन्दर्य में पैठने की विशिष्‍ट क्षमता इन्होंने अपने घुमक्‍कड़ स्वभाव के कारण ही अर्जित की।
ये नित-नये प्रयोग ही इनको कला के संबल हैं जो अटूट साधना और निष्‍ठा से अहर्निश कला में रत रह कर अपने स्वप्‍नों को बड़े ही मोहक और आकर्षक ढंग से ये साकार कर रहे हैं।
इनकी ड्राइंग की सबसे बड़ी खूबी है-सहज प्राकृतिक निरूपण की प्रासंगिकता।
महज़ लाइनों के ढाँचे के सहारे इन्होंने रंग भरना नही सीखा, बल्कि दृश्यवस्तु में पैठकर सीधे रंगों को ग्रहण किया।
लगता है इनकी आड़ी-तिरछी रेखाएँ जैसे बोलती हैं।
रेखाओं में इन्होंने पशु-पक्षियों को कल्पित संसार की औपचारिक प्रक्रिया से नहीं वरन् हृदय की सहजता से आँका है।
इनकी रेखाओं में जो सादगी और ऋजुता है वे वस्तु के संदर्भ में एक विशेष अर्थ रखती है।
लोकजीवन में रमकर इन्होंने नैकट्‍य का जो अनुभव किया इससे रेखाओं की यथार्थता मन को छूती है।
दूसरे शब्दों में उनकी अर्थवत्ता कलाकार की जीवन-दर्शन की प्रतीक है, उसके अंतर्वैयक्‍तिक स्वरों का इतिहास उनमें समाया है।
जानवरों की भंगिमाएँ बड़ी ही अजीब ज़िन्दादिली और सच्‍ची सक्रियता से आँकी गई हैं।
वर्षों पूर्व कलागुरु अवनीन्द्र नाथ ठाकुर ने जो इनको आशीर्वाद दिया था वह वस्तुतः सच्‍चा साबित हो रहा है।
मुझे यह जानकर बड़ी प्रसन्‍नता है कि भ्रमण के पश्‍चात् इन्होंने बहुत से स्केच बनाये हैं।
कलकत्ता ग्रुप के दूसरे सुप्रसिद्ध कलाकार गोपाल घोष एक नये प्रयोगी हैं जिन पर सामयिक कला प्रवृत्तियों और अनेक कलागुरुओं की क्रियाशील प्रेरणा एवं अनुभूति की छाप है।
सर्वप्रथम इन्होंने जयपुर में शैलेन्द्रनाथ दे के तत्त्वावधान में कार्य किया, तत्पश्‍चात् शाँतिनिकेतन में अवनीन्द्रनाथ ठाकुर और नंदलाल वसु से ये अत्यधिक प्रभावित हुए।
वहाँ से निकल कर देवी प्रसाद राय चौधरी के शिष्यत्व में मद्रास स्कूल आफ आर्ट में दाखिल हो गए और परीक्षा में विशेषता हासिल की।
यद्यपि ये किसी ख़ास कला परम्परा या रीति-नीति से परिचालित नहीं हुए, तथापि इनकी कला में एक विशिष्‍ट गौरवमयी क्रियाशीलता विद्यमान है।
गोपाल घोष ब्रुश-ड्राइंग में सिद्धहस्त है, पर रेखांकन कमाल का होता है।
आनन्द या विषाद, हल्की भावभंगी अथवा गहरी अनुभूति, स्फूर्त्त चैतन्य या अप्रतिम तदाकार चिन्तना सभी इनकी रेखाओं के विषय हैं।
प्राकृतिक दृश्यों या नेत्ररंजक नज़ारों का चित्रण करते हुए इनकी रेखाओं में वैसा ही वातावरण उत्पन्न करने की गत्यात्मक स्फुरणा है।
यही कारण है कि गोपाल घोष ने न सिर्फ़ देवालयों और विभिन्न दृश्यों के चाँदनी रात है वे नितांत अस्पष्‍ट और रंगों के धब्बों में डूबी सी लगती हैं।
उनके प्रतिरूपों में बंगाल की ग्राम्य कला-परम्परा का भी प्रभाव है।
इसके अतिरिक्‍त व्यावसायिक कला ने इनकी आर्थिक परिस्थितियों को सुधारने में मदद की जिससे उनके मन में कोई द्विविधा या छिपा संघर्ष न रहा।
अभावग्रस्त कलाकारों की भाँति उनका व्यक्‍तित्व विश्रृंखल और हीनत्व में न पड़कर अपने क्षेत्र में सर्वथा स्वतन्त्र एवं सम्पूर्ण इकाई के रूप में विकसित हुआ।
परितोष सेन ने जिन भावभूमियों पर अपनी वैयक्‍तिक चेतना को नये माध्यमों से प्रस्तुत किया वह भारतीय क्लासिक पद्धति, मिस्‍त्री, चीनी टेकनीक का प्रभाव और फ्रांस की उत्तर प्रभाववादी शैली से प्रेरित विभिन्न प्रयोगों के रूप में हुआ था।
उनके लैडस्केप चित्रों में अधिकतर बैंगाफ का सा रंग-नियोजन है, पर उनके भित्तिचित्रों में गॉगिन की सी समृद्ध रंगमयता दृष्‍टिगत होती है।
अपने अनेक लैण्ड-स्केप चित्रों में इन्होंने ग्राम्य भावना, रुचि, संस्कृति और मान्यताओं का दिग्दर्शन कराया है।
लहराती प्रकाश-छाया, झिलमिल आलोक और चमकीले यदि वे किसी पाश्‍चात्य देश में पैदा होते तो उन्हें कला-जगत् में अपूर्व मान्यता मिलती।
माखन दत्त गुप्‍ता भी कलकत्ता आर्ट स्कूल की ही उपज हैं, पर उनकी अभिरुचि व्यावसायिक कला की ओर अधिक है।
बंगाल के वीरभूम और कौमिला में कुछ समय तक अध्यापक रहने के पश्‍चात् वे एक अर्से तक एक विज्ञापन एजेंसी में कार्य करते रहे हैं।
यद्यपि इनके दृष्‍टान्त चित्रों के वस्तुवादी दृष्‍टिकोण में एकांगिता रहती है, फिर भी इस सामान्य प्रत्यक्षीकरण में भी द्रष्‍टा की ग्राहकता अपेक्षित है।
माखन दत्त गुप्‍ता ने विषयगत सौन्दर्य का महत्त्वांकन किया है, पर उसके समन्वयात्मक दृष्‍टिकोण को व्यापक रूप से समझा है।
फ्रेंच कलाकार देगाज का इनकी कला पर गंभीर प्रभाव पड़ा है, किन्तु मात्र बाहरी हरकतों में बिजली की सी कौंध पैदा करके ही वे सन्तुष्‍ट नहीं होते, अपितु अंतरंग सौन्दर्य की सापेक्ष पूर्ति के क़ायल है।
इनका अर्थबोध प्राचीन कलादर्शों के साथ नवीनता का भी क़ायल है।
परम्परानुमोदित मूल्य मर्यादाओं की निर्णीत परिधि किसी भी सृजन धारा को स्वाभाविक गति से बहने की अनुमति नहीं देती।
उसकी सीमा रेखाओं में बँधकर अजनबी कला उपजती है, पर जो मन से निकला है वह सदा ही हवा के पंखों पर उड़ता रहेगा।
उसकी लय जानी पहचानी होती है, अतएव आज की वस्तुस्थिति की उपेक्षा ये नहीं कर सके हैं, पर सत्य के अन्वेषण में ये अधिक तत्पर और जागरूक हैं।
प्राणकृष्ण पाल भी कलकत्ता के सदस्य हैं और आज जिन कलाकारों के हाथों नई कला के प्रमुख अंश का नेतृत्व हो रहा है उसमें इनका भी सक्रिय रंगों में सहज आकर्षण और स्वस्थ ग्राम्य परम्परा की झलक है।
इनके कुछ चित्रों में बंगाली लोककला के अनुरूप सादगी के बजाय अनावश्यक तड़क-भड़क और आधुनिकता का पुट लिये चलचित्रात्मक प्रदर्शन भी द्रष्‍टव्य है।
फिर भी इनकी मौलिक प्रेरणा और शोधक वृत्ति ने दक़ियानूसी, रूढ़ तौर-तरीकों की उपेक्षा की है।
इनकी मानवीय संवेदना और दृष्‍टि का प्रसार जीवन के विस्तार के साथ जुड़ा हुआ है।
सेन कलकत्ता ग्रुप के एक होनहार कलाकार हैं।
मद्रास आर्ट स्कूल में सुप्रसिद्ध कलाकार देवी प्रसाद राय चौधरी के तत्त्वावधान में ये कला की शिक्षा पाते रहे।
सन् 1949 से 1958 तक ये पेरिस में एक स्वतन्त्र चेता कलाकार के रूप में साधना करते रहे।
कलकत्ता, लाहौर, बम्बई, देहली, ब्रूसल्स और पेरिस में इनके चित्रों की प्रदर्शिनियाँ आयोजित हुई हैं।
सेन मध्यवर्गीय परिवार में उत्पन्न हुए थे।
उन्हें प्रारम्भ से ही ऐसी सुविधा या वातावरण न मिला जो निश्‍चिन्तता पूर्वक कलासाधना में अग्रसर होने की प्रेरणा देता।
पिता की असामयिक मृत्यु ने तो और भी रहा-सहा आधार छीन लिया।
सारे परिवार के पालन-पोषण का भार इन्हीं पर आ पड़ा।
1947 में सेन सरकारी छात्रवृत्ति लेकर इंग्लैण्ड में कला की उच्‍च शिक्षा प्राप्‍त करने के लिए रवाना हो गए।
लंदन की रायल सोसाइटी मेन्चेस्टर और लीड्‍स के कला-समारोहों के अवसरों पर तथा कितने ही विशिष्‍ट स्थानों पर इनके चित्रों की प्रदर्शनियाँ की गई।
कल्याण सेन ने स्पष्‍टतः दो कला-पद्धतियों को अपनाया है जो परस्पर पृथक और असम्बद्ध सी प्रतीत होती हैं।
‘टेम्स पर रविवार की सुबह’ में पाश्‍चात्य पद्धति अख्तियार की गई है और ‘अभिसारिका’ में बंगाल स्कूल का प्रभाव है, इसी प्रकार ‘सौन्दर्य’ में पिकासो और यामिनी राय दोनों की सम्मिलित छाप है।
इंडियन सोसाइटी आफ ओरियिण्टल आर्ट में इनका शिक्षण हुआ और सोसाइटी का नोर्मन ब्लाउंट मेमोरियल मैडल इन्हें प्रदान किया गया।
भारत की विभिन्न कला-प्रदर्शिनियों में इन्होंने भाग लिया।
इनकी कला कुछ सकुचीली और अभिभूत सी लगती है।
ये ब्राक से प्रभावित हैं, पर उतनी मनोवैज्ञानिक अंतर्दृष्‍टि या गहरी पैठ नहीं है।
प्राणकृष्ण पाल की कुछ कलाकृतियों के दृश्यांकन अस्पष्‍ट और मनहूसियत भी लिये होते हैं, किन्तु यकसाँ, एकलय गति के वे अच्छे डिज़ाइनर है।
‘मन्दिर की ओर’ इनकी सुप्रसिद्ध कलाकृति में उपासिका नारियों की भावभंगी और जलूस के रूप में साथ गुज़रने की पद्धति स्वाभाविक और एक रूपता लिये हैं।
कल्याण सेन प्रारम्भ में पटना यूनीवर्सिटी में पढ़े।
किन्तु बाद में कलकत्ता के गवर्नमेंट स्कूल आफ आर्ट्‍‍स एंड क्राफ्ट्‍स में दाखिल हो गए जहाँ प्रिंसिपल श्री रमेन्द्रनाथ चक्रवर्ती के तत्त्वावधान में अपनी सृजन-प्रतिभा का परिचय दिया।
बाद में इन्होंने अनेक कहानियों के दृष्‍टान्त-चित्र बना कर ख्याति प्राप्‍त की।
साधारण वाटरप्रूफ स्याही, टेम्परा और पोस्टर रंगों में अपनी निजी विशिष्‍ट पद्धति द्वारा इन्होंने सूक्ष्म से सूक्ष्म ब्यौरों पर ग़ौर किया है।
रूपकारों और डिज़ाइनों में सौन्दर्यपूर्ण जीवन्त रंग-परिणति की भावना और परिवेश के समीकरण से एक ऐसी आलोक-आभा की सृष्‍टि की है जो अनिवार्यतः मन पर प्रभाव छोड़ जाती है।
सेन ने ग्राम्य विषयों में अधिक रुचि ली है, परन्तु व्यावसायिक कलाकार के रूप में भी इन्हें पर्याप्‍त सफलता मिली है।
व्यावसायिक कला को अपनाने में प्रायः कला के प्रचार की भावना नीचे दबकर रह जाती है यानी प्रचार मुख्य हो जाता है और कला गौण।
सुनील माधव सेन भी कलकत्ता ग्रुप के निर्वाचित सदस्य हैं।
पहले इनका इरादा वकील बनने का था और इसी अभिप्राय से 1937 में इन्होंने वकालत पास की, किन्तु शनैः शनैः इनका झुकाव चित्रकला की तरफ होता गया।
सन् 1950 में प्रथम बार इनके चित्रों की प्रदर्शनी हुई, तत्पश्‍चात् भारत में आयोजित अनेक कला-प्रदर्शनियों में इन्होंने भाग लिया।
ये भी अपने अन्य सहयोगी कलाकारों के सदृश आधुनिक दृष्‍टिकोण वाले हैं।
इनकी दृष्‍टि में कला की आधारभूत अभिव्यंजना वे रंग और रेखाएँ हैं जो अन्तरंग अनुभूति को सीधा अभिव्यक्‍त न कर एक नव्य रूप में प्रस्तुत करती हैं।
नये युग के साथ नई विधाओं का जन्म अवश्यम्भावी है, कला की नई संभावनाओं को विकसित करने के लिए नये साधन चाहिए, नई शक्‍तियाँ मुखर होनी चाहिए।
सुनील सेन इसी दृष्‍टिभंगी से विसंगतियों में संतुलन स्थापित करने के लिए चेष्टाशील हैं।
ये भी कलकत्ता ग्रुप के सदस्य हैं और सन् 1932 से कला में नये-नये प्रयोग कर रहे हैं।
पहले कलकत्ता की व्यावसायिक कलासंस्था में प्रमुख कलाकार के रूप में ये कार्य करते रहे, आजकल इंडियन आर्ट स्कूल, कलकत्ता में कला प्रशिक्षक हैं।
कला जब किसी संकुचित और कल्पना विहीन आदर्शवादी परम्पराओं और रूढ़ प्रणालियों में जकड़ी होती है और उस दिशा में कोई विचारोत्तेजक कार्य नहीं होता तो प्रयोगिक पद्धति पर कला के शैली मूल्यों का कोई नया रूप विकसित होना ही चाहिए।
इसी लक्ष्य की ओर उन्मुख होकर ये कला में नित नये प्रयोग कर रहे हैं।
भारत के कई नगरों में इनके चित्रों की प्रदर्शनियाँ हो चुकी हैं।
ये मिश्रित रंगों के चतुर चितेरे के रूप में सिद्धहस्त हैं।
इन्होंने भी विभिन्न वैदेशिक प्रभावों को आत्मस्थ करके कला के क्षेत्र में अपने श्रेष्‍ठ निजत्व की स्थापना की है।
बचपन से ही इंडियन सोसाइटी आफ ओरिएण्टल आर्ट में इन्होंने शिक्षा प्राप्‍त की और सन् 1935 में इसी सोसाइटी की ओर से इन्हें नार्मन ब्लाउंट मेमोरियल मैडल प्रदान किया गया।
बारबिज़ोन गैलरी में इन्होंने तीन वर्ष बाद अपने चित्रों की प्रदर्शनी की।
सन् 1950 से इनका लन्दन में प्रवास है और वहाँ अपनी चित्रण-सामर्थ्य और नव्य प्रयोगों को इन्होंने कई प्रदर्शनों में प्रस्तुत किया है।
मजूमदार न तो पश्‍चिमी कला के अन्धानुयायी हैं और न ही किसी कठमुल्ला रूढ़ियों से चिपटे रहने वाले परम्परावादी।
हमारी सांस्कृतिक कशमकश का प्राणवान सूत्र कला में मूर्त्तिमान है, किन्तु आधुनिक परिप्रेक्ष्य में वह भारतीय परम्परा से किस हद तक भिन्‍न-अभिन्‍न रहकर पनप सकती है?
आधुनिक होना तो अनिवार्य है, पर आधुनिकीकरण का अर्थ पश्‍चिमीकरण तो हर्गिज़ नहीं।
किसी गढ़े-गढ़ाये आधुनिकीकरण के साँचे में कला को ढालना श्रेयस्कर न होगा।
अतएव आज के कलाकार को अधिक ‘कॉन्शस’ होने की आवश्यकता है, उसका सृजन तीखा और मार्मिक होना चाहिए।
व्राक़ की भाँति मानसिक प्रखरता और गहरी अंतर्दृष्‍टि यदि हो तो निर्विवाद रूप से नकली पुनरावृत्तियों से बचा जा सकता है।
इनकी ‘स्वर्ग’ चित्रकृति को देखकर प्रोफेसर ए० एल० बाशम ने कहा था कि भारत में पिछले सौ वर्षों के दौरान इतना सुन्दर चित्र कभी निर्मित नहीं हुआ।
इनकी रेखाएँ लास्य पद्धति पर मुड़तुड़ कर अपेक्षित आकारों में बड़े सुन्दर ढंग से रूपायित होती हैं।
यत्रतत्र रंगो के प्रयोग केन्द्र स्थान से उभरते हैं और किसी भी पैटर्न का अनुपात ऐसी गणित या ज्यामितिक पद्धति पर होता है कि हर कैन्वास पर वे ‘फिट’ हो जाते हैं।
भारत और विदेसों में आयोजित अनेक कला-प्रदर्शनियों में भाग ले चुके हैं।
इनकी शिक्षा आसाम के काटन कालेज और एडमंड कालेज में हुई।
इन्होंने स्वेच्छया कला को अपना और अपनी एकान्त श्रम-साधना द्वारा इस दिशा में प्रगति की।
सेना से स्टाफ आर्टिस्ट के रूप में कुछ अर्से तक ये कार्य करते रहे, तत्पश्‍चात् आसाम सरकार के सूचना और प्रचार विभाग में इनकी नियुक्‍ति हो गई।
इन्होंने कलकत्ता में अपने चित्रों की प्रदर्शनी की और भारत भर में आयोजित कितने ही ग्रुप प्रदर्शनों में भाग लिया।
इन्होंने गवर्नमेंट कालेज आफ आर्टस एंड क्राफ्ट्‍स, कलकत्ता से डिप्लोमा प्राप्‍त किया।
उनके चित्रों में कोमलता उतनी नहीं है जितना कि सुस्पष्‍ट उभार।
चित्रों की अंतरात्मा बोलती हुई भी प्रतीत होती है और सभी आकृतियाँ सक्रिय और मनमोहक दीख पड़ती हैं।
1956 में ललित कला अकादमी की कला शिक्षा संगोष्‍ठी के संयोजित सदस्य के रूप में ये चुने गए।
नई दिल्ली स्थित राष्‍ट्रपति भवन में एक विशाल भित्तिचित्र ‘शक्‍ति का स्थानान्तरण’ बनाने के लिए इन्हें आमंत्रित किया गया।
इन्होंने समूचे भारत का दौरा किया।
आर्ट एग्जिबिशन ब्यूरो से प्रेरित यूनाइटेड किंगडम में एक चलती-फिरती कला प्रदर्शनी की व्यवस्था की।
भारत तथा विदेशों के कतिपय महत्त्वपूर्ण कला-संग्रहालयों में इनके अनेक चित्र सुरक्षित हैं।
इन्द्र डुग्गर भी कलकत्ता के एक लोकप्रिय कलाकार हैं और स्वतन्त्र रूप से कला की साधना में जुटे हैं।
इन्हें रामगढ़ और अमृतसर के कांग्रेस अधिवेशनों के पंडाल को सुसज्‍जित करने का दायित्व सौंप गया था।
सन् 1939 में कलकत्ता यूनीवर्सिटी इंस्टीट्‍यूट आफ आर्ट की ओर से स्वर्ण पदक प्रदान किया गया।
इनकी अनेक चित्रकृतियाँ सार्वजनिक और निजी संग्रहालयों यथा-दलाई लामा, राजभवन (पश्‍चिमी बंगाल), शिल्पी कला परिषद आर्ट गैलरी और नये जापानी आर्ट एसोसियेशन, टोकियो में तथा अन्य कई प्रमुख कला-संग्रहालयों में सुरक्षित हैं।
काष्‍ठ-शिल्प और ग्राफिक कला में ये सिद्धहस्त हैं और विभिन्‍न शैलियों में बड़ी दक्षता के साथ प्रयोग करने में रुचि रखते हैं।
कठखुदाई पर निर्मित नमूने अन्य चित्रों के समान आकर्षक होते हैं।
अर्थात् अन्यत्र निर्मित कलाकृतियों के समकक्ष इन्हें रखा जा सकता है।
इन्होंने कलकत्ता के गवर्नमेंट कालेज आफ आर्ट्‌‍स एंड क्राफ्ट्‍स से फाइन आर्ट में डिप्लोमा प्राप्‍त किया।
तत्पश्‍चात् ग्राफिक आर्ट में टीचर्स कोर्स पास किया, आजकल उसी कालेज में ग्राफिक आर्ट के ये लेक्चरार हैं।
इनके बड़े भाई जो इनके संरक्षक थे इन्हें इंजीनियर बनाना चाहते थे।
किन्तु अपनी नैसर्गिक प्रेरणा से कला की ओर इनकी रुचि जगी।
काष्‍ठ शिल्प में दक्षता के बावजूद लिथोग्राफ, इचिंग और भित्ति-चित्रण का भी इन्हें परिपक्‍व अभ्यास है।
इनके मत में-कला जीवन और जगत् की अभिव्यंजना है अर्थात् कला के माध्यम से ही अनुभूतियों का आदान-प्रदान हो सकता हैं।
लोककला और जनता की कला में इनका विश्‍वास है।
कलाकार का सच्‍चा आदर्श अपने रंग, रेखाएँ, रूपाकार, गति और लय में जनता के सुख-दुःखों का, उनकी दैनन्दिन घटनाओं का निदर्शन करना है।
इन्होंने राष्‍ट्रीय कला प्रदर्शनी में तो भाग लिया ही, भारत और दूसरे देशों में समय-समय पर आयोजित कला-प्रदर्शनियों में भी अपने चित्र प्रेषित किये।
नई दिल्ली के नेशनल गैलरी आफ माडर्न आर्ट में इनके अनेक चित्र सुरक्षित हैं।
कलकत्ता के ये व्यावसायिक कलाकार है, किन्तु तैल, जलरंग और पेस्टल स्केच में इन्होंने विशेषता हासिल की है।
इनका प्रमुख विषय शबीह (पोर्ट्रेट) चित्रों का निर्माण है।
बड़ी ही सजीब हूबहू छवियाँ इनके द्वारा अंकित होती हैं, इस प्रकार इन्होंने प्रचुर मात्रा में पोर्ट्रेट बनाये हैं।
राजनीतिक नेताओं, विशिष्‍ट व्यक्‍तियों और अपने हितैषी मित्रों के पोर्ट्रेट भी इन्होंने बड़ी ही यथार्थ दक्षता से अंकित किये हैं।
अनेक महत्त्वपूर्ण एवं मशहूर कला-संस्थाओं से तो ये सम्बद्ध हैं ही, इन्होंने अनेक स्थानीय वार्षिक कला प्रदर्शनियों के आयोजन की व्यवस्था भी की है।
कलकत्ता की फाइन आर्ट्‌‍स एकेडेमी के ये संस्थापक सचिव हैं।
कलकत्ता के विक्टोरिया मेमोरियल हाल और नई दिल्ली स्थित राष्‍ट्रपति भवन में इन्होंने अनेक प्रमुख राष्‍ट्रीय नेताओं के प्रतिकृति चित्र अंकित किये है जिनके कारण ये कला-जगत् में अत्यन्त लोकप्रिय हैं।
तरुण कलाकारों में ये भी पर्याप्‍त ख्याति अर्जित कर चुके हैं।
रोज़मर्रा के सामान्य विषयों को लेकर दीपेन बोस ने मार्मिक और हृदय को छूने वाले चित्रों का निर्माण किया है।
सामाजिक यथार्थ को, ग्रामीण परिवेश को, अछूते अंचलों की मानवीय संवेदनाओं को अपने चित्रों में अत्यन्त संजीवता से उभार कर दर्शाने में भी ये सिद्धहस्त हैं।
इन्होंने भारतीय परम्परागत प्रणाली को अपनाया है।
आल इंडिया फाइन आर्ट्‌‍स एंड क्राफ्ट्‍स सोसाइटी, राष्‍ट्रीय कला-प्रदर्शनी, पटना की आर्ट्‌‍स एकेडेमी द्वारा आयोजित विभिन्‍न कला प्रदर्शिनियों और भारत सरकार से प्रेरित विदेशी कला प्रदर्शनियों में इन्होंने भाग लिया।
धीरेन्द्र ब्रह्म :- पूर्वी पाकिस्तान स्थित बंगाल के बारासाल ज़िले के एक छोटे से गाँव में इनका जन्म हुआ।
इनकी माँ मानदा सुन्दरी ग्राम्य कला के लिए मशहूर थीं और उनके प्रभाव व प्रेरणा से समूचे परिवार में कला का शौक़ पैदा हो गया था।
बालक धीरेन पर भी प्रारम्भ से ही ऐसे वातावरण का असर पड़ा।
कुछ बड़े होने पर माता के पास बैठकर इन्होंने चित्र बनाना सीखा।
साथ ही टीचर्स कोर्स में प्रशिक्षण पूर्ण किया।
इस दौरान इन्हें अनेक छोटे-बड़े पुरस्कार प्रदान किये गए।
सन् 1949 में बंगाल गवर्नमेंट से छात्रवृत्ति लेकर शांतिनिकेतन में चित्रकारी और शिल्प की ट्रेनिंग ली।
अपनी यात्रा के दौरान इन्होंने अनेक गाँवों, कस्बों, मंदिरों, मठों में घूम-घूम कर ग्राम्य कला के अनेक सूक्ष्म पहलुओं पर प्रकाश डाला और 1951 में भारत सरकार को विस्तृत रिपोर्ट पेश की।
सुप्रसिद्ध बंगाली कलाकार राबिन राय अनेक विषयों में पारंगत हैं।
1938 में बम्बई के एक अखबार में लाख से बनी इनकी एक अजीबोग़रीब कृति का प्रतिकृति चित्र प्रकाशित हुआ जिससे कलाजगत् में तहलका मच गया।
अत्यंत दक्ष चित्रकार और मूर्तिकार होने के साथ-साथ इन्होंने पत्तियों, शाखाओं, टहनियों, मुड़ी तुड़ी डंठलों आदि के विविध प्रयोग किये हैं।
प्रकृति स्वयं एक विराट्‍ निर्मातृ है, उसने स्वभावतः निर्जीव-सजीव वस्तुओं में आकार ढाला है।
इसी सिलसिले में इन्होंने पत्थर के एक दैत्य के सिर का उद्‍घाटन किया, सीली दीवारों, मिट्‍टी के ढूहों और प्राकृतिक स्थलों पर इन्होंने ऐसी ही चित्रकारी और प्रतिमाओं की ओर जनता का ध्यान आकृष्‍ट किया।
बाहरी व्यक्‍तियों और मिलने जुलने वाली मित्रमंडली से दूर ये घंटों अपने कमरे में बंद रहकर प्रकृति प्रदत्त वस्तुओं के साथ अपनी कल्पना की पुट देकर बड़ी मेहनत-मशक्‍क़त करके अद्‍भुत रूपाकारों की सृष्‍टि करने में सदा व्यस्त रहते हैं।
कमल सेन :- ये ख़ासतौर से जल रंग कलाकार हैं।
विदेशी टेकनीक को अपना कर जो अमर कला-सम्पद् की ओर से आँख मूँद लेते हैं वे दरअसल भाग्यहीन हैं।
जल बिन्दुओं और रंगों के अद्‍भुत संयोग से ही अद्‍भुत कला-वैभव की सृष्‍टि होती है।
इन जलबिन्दुओं के साथ यदि कलाकार की सूक्ष्म अंतर्भेंदिनी दृष्‍टि का संयोग हो जाय तो न जाने कितने जीवन-रहस्य खुल जाते हैं, समष्‍टि चिंतन मुखर हो जाता है।
कमल सेन ने देश-विदेश का दौरा किया है।
जेनेवा, पोलैण्ड आदि देशों के दृश्यांकनों को आँका है।
अनेक कला-प्रदर्शनियों में इन्होंने भाग लिया है।
कला में बड़े धैर्य्य के साथ नित-नये संदर्भ लाने का प्रयास ये कर रहे हैं।
समर घोष :- आधुनिक युग में कला में बहुमुखी प्रवृत्तियों का जन्म हो रहा है और देशी-विदेशी, प्राचीन-अर्वाचीन सभी पद्धतियों का समन्वय श्रेष्‍ठ समझा जाता है।
समर घोष बहुमुखी प्रवृत्ति के व्यक्‍ति हैं।
पाश्‍चात्य ढंग पर तैल एवं जल रंगों का प्रयोग, इसके अतिरिक्‍त भारतीय चित्रकला की विभिन्‍न शैलियाँ और टेकनीक जैसे- दीवार-चित्रकारी, लकड़ी पर खुदाई, धातु-नक्‍काशी, पत्थर-छपाई और मिट्टी की प्रतिमाएँ आदि बनाने की सभी क्रियाओं को ये उपयोग में ला चुके हैं।
आजकल के प्रत्येक गम्भीर कलाकार की भाँति ये भी हरबर्ट रीड के विचारों से सहमत हैं कि इस व्यावसायिक युग में कलाकार अथवा कवि होना भाग्य की विडम्बना है।
किन्तु इस सबके बाबजूद भी इनकी कला में मायूसी, दुराशा या अवसाद का किंचित् भी आभास नहीं मिलता।
दैनिक जीवन की कशमक़श और कटु सत्यता इनको आच्छन्न नहीं कर सकी।
संकट, दुःख एवं विपत्तियों में भी सदैव हँसते रहना ही इन्होंने सीखा है, क्योंकि परिस्थितियों से व्यक्‍तित्व महान् है।
व्यक्‍ति उन पर विजय पाने की क्षमता रखता है।
अमीरी-गरीबी की खींचातानी, असंख्य झगड़े और विफलताओं के मध्य भी आत्म-विश्‍वास न खोना, यही तो मानव जीवन की विशेषता है।
परिणाम स्वरूप इन्होंने कला को सम्यक् रूप से विकसित करने में कुछ उठा न रक्खा और चित्र कौशल में भिन्‍न-भिन्‍न तौर-तरीकों और प्रणालियों को अपनाया।
रंगीन पेंटिंग के साथ-साथ धातु-नक्‍काशी, पत्थर चित्रकारी और लकड़ी पर छपाई आदि का कार्य भी इनका बेजोड़ होता है।
वस्तु को अपनी परिपार्श्‍विक परिस्थिति से तोड़कर उसे एकदम बहुरूपिया बना देने के क़ायल तो वे नहीं हैं तथापि किन्हीं भी अच्छी बातों को सर्वथा ग्रहण ही न किया जाय, इससे वे सहमत नहीं।
अन्य कतिपय चित्रों में भी एतद्देशीय एवं बहिर्देशीय दोनों कला-प्रणालियों का अद्‍भुत संगम है।
वे आवश्यकतानुसार उसमें परिवर्त्तन करते रहते हैं।
किसी भी गंभीर कलाकार में परिस्थितियों का गुलाम न होकर उनसे लड़ने की सामर्थ्य होनी चाहिए।
कला एवं संस्कृति का कोई भी कोना ऐसा नही है जो अन्यान्य संस्कृतियों एवं सभ्यताओं से एकदम अछूता हो और उससे किंचित् भी प्रभावित न हुआ हो।
समर घोष पाश्‍चात्य कलाशैली से उपकृत हैं, आक्रान्त नहीं।
कला की किसी परम्परा को मानकर ये नहीं चलते, वरन् नव्य प्रवृत्तियों को अपनाने के क़ायल हैं।
यद्यपि व्यावसायिक कलाकार हैं तथापि जल-रंगों में आधुनिक पद्धति पर चित्र-निर्माण में दक्ष हैं।
कला किसी बुर्जुआ समझौते की प्रतीक नहीं है, न वह कोई काल्पनिक जायज मान्यता है।
इनकी प्रवृत्तिधर्मा चेतना सलाखों को तोड़कर आगे बढ़ना चाहती है।
सघन रंगों की पृष्‍ठभूमि पर ये बड़ी खूबी से आकृतियाँ उभारते हैं।
लगभग सन् 1942 से ये गंभीर कला-साधना में लगे हुए हैं।
इन्होंने समय-समय पर अपनी उत्कृष्‍ट कलाकृतियों के लिए स्वर्ण पदक, रजत पदक और नक़द राशि प्राप्‍त की है।
समय-समय पर भारत और दूसरे देशों की ख़ास-ख़ास कला-प्रदर्शिनियों में इन्होंने भाग लिया।
‘आश्रम’ नामक इनका एक चित्र लेनिनग्राद में है और कितने ही महत्त्वपूर्ण चित्र सरकारी और निजी संग्रहालयों में सुरक्षित हैं।
दिलीपकुमार दासगुप्‍ता :- लगभग बीस वर्षों से कला-साधना में जुटे हैं।
कलकत्ता से डिप्लोमा प्राप्‍त कर इन्होंने लंदन और पेरिस में कला का प्रशिक्षण लिया।
आजकल ड्राइंग और पेंटिंग में तरह-तरह के प्रयोग कर रहे हैं।
मैसूर में आल इंडिया फाइन आर्ट्‌‌‍स एंड क्राफ्ट्‍स सोसाइटी द्वारा आयोजित दशहरा कला प्रदर्शनी, पटना की शिल्पकला परिषद में भाग लेने के अतिरिक्‍त पेरिस व यूनेस्को की अंतर्राष्‍ट्रीय कला प्रदर्शनी में भी इन्होंने भाग लिया।
लगभग आठ बार कलकत्ता में इन्होंने अपने चित्रों की प्रदर्शनी की।
स्टडी टूर पर ये चार बार यूरोप की यात्रा कर चुके हैं, खासकर यूनाइटेड किंगडम दक्षिण पूर्व और सूदूरपूर्व एशिया का इन्होंने काफी भ्रमण किया है।
पोस्टर चित्रों में विश्‍वरंजन चक्रवर्ती का नाम विशेष उल्लेखनीय है।
आजकल ये जे० वाल्टर कम्पनी लिमिटेड मद्रास में नियुक्‍त हैं और पोस्टर चित्रों में अनेक पुरस्कार प्राप्‍त कर चुके हैं।
साहित्य और दर्शन में इनकी रुचि है और बच्‍चों के लिए अनेक कहानियाँ लिखी हैं।
मैसूर की दशहरा कला प्रदर्शनी में ‘इचिंग’ कलाकृति पर इन्होंने पुरस्कार प्राप्‍त किया।
भारत की अनेक राष्‍ट्रीय कला प्रदर्शिनियों के अलावा रूस और स्विट्‍जरलैण्ड में भी इनके चित्रों को स्थान मिला।
व्यावसायिक कलाकार के रूप में ग्राफिक आर्ट में इन्होंने विशेषता हासिक की है।
नीलरतन चैटर्जी कलकत्ता के सुप्रसिद्ध मूर्तिकार और चित्रकार हैं, खासकर पोर्ट्रेट निर्माण में दिलचस्पी लेते हैं।
यद्यपि बम्बई में सर जे. जे. स्कूल आफ आर्ट की स्थापना सन् 1857 में हो गई थी, तथापि बंगाल-कला के पुनरुत्थान आंदोलन की हवा यहाँ प्रविष्‍ट न हुई थी।
यहाँ कला का आविर्भाव आकस्मिक था और उसकी मुख्य प्रेरणा कतिपय अंग्रेज शिक्षकों से मिली थी।
पूर्वगामियों ने उनका मार्ग-निर्देशन किया था सही, पर पाश्‍चात्य कलारूपों से संस्पर्श में आने के कारण यह विदेशी मानसिक खाद्य उनके परिपाक के योग्य वस्तु नहीं थी।
पोर्ट्रेट-चित्रण, लैंडस्केप चित्रण, तैल-चित्रण और अन्य जीवन-सम्बन्धी सृजनशील तत्त्वों को सँजोने में वे बुरी तरह यूरोपीय पद्धति से आक्रान्त हो रहे थे।
कला की नव्य प्रवृत्ति का स्फुरण चूँकि पाश्‍चात्य शिक्षा से हुआ था।
अतः यह स्वाभाविक ही थी कि यूरोपीय मनोभाव और रीति-नीति उन्हें बहुत अधिक आकृष्‍ट कर रही थी।
किन्तु इस नई अनुभूति ने उन्हें अपने अतीत की महान् गौरवमयी कला-परम्परा से भी परिचित किया था।
हालाँकि यह परिचय बहुत मंथर था और इसकी प्रगति की सम्भावनाएँ अत्यल्प थीं।
एक अन्य सुप्रसिद्ध कलाकार एम. वी. धुरंधर, जो पौराणिक विषयों और ऐतिहासिक आख्यानों के चित्रकार थे।
राजा रविवर्मा की भाँति ही पाश्‍चात्य कलादर्शों से अनुप्रेरित हुए और जीवनदायी, औपदानिक तत्त्वों से रहित पश्‍चिमी यथार्थवाद की भौंडी नकल में प्रवृत्त हुए।
कुछ कलाकार, जो यथार्थवादी कला-परम्परा के समर्थक थे, कुछ स्मरणीय पोर्ट्रेट-चित्रों को सृष्‍ट करने में सफल हुए।
उनके कृतित्व पर यथार्थ छाप है, पर महज़ अन्धानुकरण नहीं वरन् इसके विपरीत चारित्रिक सूक्ष्मताओं का मनोवैज्ञानिक उभार और गहरी पैठ का दिग्दर्शन उनकी कृतियों में होता है।
वी. एम. गुर्जर ने तैलरंगों में वैसी ही क्षमता दिखाई और वी. ए. माली ने सघन रंगों और ब्रुश के झपाटों से अपने चित्रों को आकर्षक बनाया।
कलान्तर में इसका परिणाम यह हुआ कि नये विचार और रूपशिल्प से प्रभावित होते हुए भी कुछ उत्साही कलाकारों ने भारत की लम्बी ऐतिहासिक कला-परम्परा से प्रेरणा ग्रहण की।
इसमें सन्देह नहीं व्युत्पन्‍न मति कलाकार तक सामयिक वातावरण से जाने या अनजाने प्रभावित होता है।
पर उसकी खूबी यही है कि वह ऐसे वातावरण से ऊपर उठकर उन जीवित कला-परम्पराओं को अपनाने के लिए सचेष्‍ट रहता है जो ‘आज’ या ‘कल’ में ही सीमित न हो कर आने वाले समय के थपेड़ों के कशाघात में भी टिका रह सकता है।
जगन्‍नाथ मुरलीधर अहिवासी आध्यात्मिक रहस्यकार की गरिमा से ओत-प्रोत भारतीय जीवन-दर्शन और विचार-तत्त्व को निजी कला में ढाल कर राजपूत कला की रंगीनी और उसके महत्त्वपूर्ण कला रूपों से अधिक प्रेरित हुए।
इन्होंने टेकनीक और विषय वस्तु में बंगाल कला की रूढ़िवादिता को अस्वीकार करके उन संकेत-बिन्दुओं को चुना जो सीमाहीन दिशा में अविराम जीवन-गति से सामंजस्य स्थापित करने में सर्वथा उन्मुक्‍ति बरत सकें।
इनकी प्राथमिकता भित्ति-चित्र सज्‍जा लाक्षणिक अथवा प्रतिरूपक पद्धति पर होती थी।
इनके परवर्ती कृतित्व पर यथार्थवाद की छाप पड़ी है, लेकिन किसी भी मतवाद की जड़ता अथवा किन्हीं भी सीमित दायरों में इन्होंने अपनी सशक्‍त चेतना को कभी बन्दी नहीं बनाया।
पूर्वी और पश्‍चिमी विचारधारा इनकी कला का सम्बल बनी और उससे इनका मौलिक चिंतन एवं सिद्धान्त मुखर हुए।
अहिवासी की जीवन-दृष्‍टि न सिर्फ गहरी और संवेदनशील, बल्कि संयत मार्मिकता की भी व्यंजक है।
अंतिम रूप से वे किसी विश्‍वास तक नहीं पहुँचे हैं, परन्तु अपने अन्तर्नुभूत विश्‍वासों की उपलब्धि के लिए वे प्रयत्‍नशील अवश्य हैं।
‘प्रेम संदेश’ में विशदता और फैलाव के बावजूद समस्त कार्य-पद्धति में परिपक्‍वता दृष्‍टिगोचर होती है।
प्रेम की बेधड़क धारा दो प्रेमियों के अन्तः में समान रूप से संचरित हो मादक और लयमय वातावरण सृष्‍ट करती हुई प्रभावान्विति में अत्यन्त सघन रूप से अनुशासित है।
इस तरह के चित्र-विचित्र और रंग-बिरंगे डिज़ाइनों में सौंदर्य एवं सूक्ष्मता की इकाई के साथ-साथ सशक्‍त अवतारणा हुई है, किन्तु ‘मीरा के प्रयाण’ में उतनी सफल व्यंजना और रसवत्ता नहीं है।
फिर भी वह चित्र इतना लोकप्रिय हुआ कि लंदन, यूनेस्को, फ्रांस और थाइलैंड की प्रदर्शिनियों में सम्मानित हुआ और तत्पश्‍चात् चीन सरकार ने इसे संरक्षण प्रदान किया।
1932 में जब भारतीय चित्रकला के स्वतन्‍त्र विभाग के रूप में ‘इंडियन डिज़ाइनिंग क्लास’ की स्थापना हुई तो इन्हीं को उसके संरक्षण, शिक्षण एवं संचालन का भार सौंपा गया।
लैण्डस्केप, प्रतिरूपक चित्र, स्केच, रेखांकन और पोर्ट्रेंट-चित्रों-सभी में सुकुमार भावाभिव्यंजना के साथ भारतीय वातावरण सजीव हो उठा है।
अतीत भारत, बौद्धकालीन और कांगड़ा चित्रशैली का प्रभाव भी इनकी कला पर द्रष्‍टव्य है।
इनकी रेखाएँ बहुत ही सुकुमार, कोमल व्यंजना लिये होती हैं।
यही कारण है कि अहिवासी हमेशा साथ में स्केचबुक रखने के हामी हैं।
स्केचबुक में कलाकार का बंधनहीन मन विचारगत भेद-प्रभेदों के आधार पर किसी भी कल्पनालोक को सिरजने से पहले उसकी रूपरेखा प्रस्तुत करता है और फिर उसी में रंग ढालकर प्राणों का संचार करता है।
इंग्लैण्ड, फ्रांन्स, चीन, थाइलैण्ड आदि कतिपय देशों के कला-संग्रहालय में इनके चित्र सुरक्षित हैं और भारत में तथा अन्यत्र इन्हें अनेक पारितोषिक प्रदान किये गए हैं।
अपनी वर्षों की कला-साधना द्वारा पाश्‍चात्य कला की विशेषताओं को अपनी भारतीय कला से संयुक्‍त कर कलात्मक परम्पराओं को पुनरुज्‍जीवित करने का प्रयास किया है।
जीवन के उतार-चढ़ाव और संघर्षों के दौरान जिस तरह जीवन के प्रति दृष्‍टिकोणों में क्रमशः अन्तर पड़ता जाता है, उसी प्रकार कार्य करते हुए कलाकार की सृजन-टेकनीक में भी अनेक मोड़ आते हैं।
कला साधन करते हुए एक प्रकार का भावात्मक द्वन्द्व और विरोधाभास उनके कृतित्व में दीख पड़ता है।
विचित्र टेकनीक और कितनी ही कार्य-शैलियों को अपना कर भी किसी एक निश्‍चित स्थिति अथवा स्तर पर आ टिकना इन्हें कभी स्वीकार्य नहीं हुआ।
अतएव उन्होंने नित-नए प्रयोगों द्वारा प्रत्यक्ष अनुभूत और यथार्थ जीवन के ज्वलंत संघर्ष और कठिन समस्याओं का निदर्शन गहन कलात्मक साधनों द्वारा सम्पन्‍न किया।
साथियों ने इनकी उपेक्षा की और घोषित किया कि ये कभी भी एक सफल कलाकार नहीं हो सकते।
बचपन में इन्हें चेचक हुई थी और ये इसमें एक आँख खो बैठे थे।
अतएव इन्हें एकाकीपन, गरीबी, सामाजिक बिलगाव और प्रांतीयता की ओछी भावनाओं का भी शिकार होना पड़ा।
इनके चित्रों की पहले पूछ न थी।
किन्तु अपने चारों ओर की परिस्थितियों, दमन और विपत्तियों के बावजूद भी उनका विश्‍वास अडिग रहा।
सच्‍चा साधक सफलता असफलता से परे होता है।
कला को कसौटी मानकर वह जीवन की गहराई को नापता है और अगम्य, अतल, असीम में पैठकर उसे पा लेता है।
एकांत या उपेक्षा एक प्रकार की आत्मगत उदासीनता को प्रश्रय देती है, पर बेन्द्रे उनकी घनिष्‍ठ आत्मीयता में पैठकर कला के अंतरंग, चित्रमय भाव को अधिक पा सके।
कला की भाव-सम्पदा ने इनके अन्तर्मन की छटपटाहट को शांत किया-जैसे रिसते घाव पर मरहम।
कला में इनके प्राणों का स्पन्दन जागा।
साथ ही कला में खोकर इन्हें धैर्य मिला, सन्तोष मिला और तृप्‍ति भी मिली।
बेन्द्रे इन्दौर में एक सामान्य मध्यवर्गीय परिवार में उत्पन्‍न हुए थे।
आर्थिक कठिनाइयों के कारण आगे अपना अध्ययन जारी रखने के लिए काश्मीर गवर्नमेंट के विजिटर्स ब्यूरो में इन्होंने एक नौकरी कर ली।
वेतन कम था, पर इस प्रकार अवकाश के समय वे अपनी कला-साधना में जुटे रहते थे।
काश्मीर के प्राकृतिक दृश्यों और चारु वातावरण में इन्होंने अपने चित्रों को और भी जीवन्त एवं आकर्षक रूप से प्रस्तुत करने का प्रयास किया।
काश्मीर के प्रवास में इन्होंने बहुत कुछ समझा बूझा।
फिर ये शांति निकेतन चले आए।
विभिन्‍न दिशाओं में इनकी क्रियाशीलता बराबर द्रुत होती जा रही थे, अतएव उनमें एक अनासक्‍त दृढ़ता और समन्वयात्मक स्वयं-सिद्धता प्रश्रय पाती जा रही थी।
छोटी-छोटी घटनाओं में पैठकर किसी भी समकालीन संघर्ष से इन्हें सदैव नूतन प्रेरणा मिली।
प्रतिकूल परिस्थितियों में भी अपने ‘स्व’ को विस्मृत नहीं किया।
बेन्द्रे अधिक दिन तक शान्तिनिकेतन में न ठहर सके।
वे बम्बई चले आए जहाँ बाद में स्थायी रूप से बस गए।
बम्बई में जब सर्वप्रथम इनके चित्रों की प्रदर्शनी हुई तो इनकी कला-कुशलता की दाद दी गई।
कई कला-कृतियों पर पुरस्कार मिला और उन्हें क्रय कर लिया गया।
इन्होंने अमेरिका, इंग्लैण्ड तथा यूरोप एवं सुदूरपूर्व के कितने ही प्रमुख देशों का दौरा किया।
देश की कला प्रणालियों और उसके मेल-मिश्रण से प्राप्‍त अनुभवों तथा व्यापक ज्ञान से इन्हें भावी जीवन में अग्रसर होने की अत्यधिक प्रेरणा मिली।
उनके अपने अंग एवं पक्ष हैं, भाव-प्रकाशन के तरीकों में इतरदेशीय प्रभावों को साक्षात् कर स्वतन्त्र विचारणा एवं क्रियात्मक शिल्प-विधान को वहाँ प्रश्रय मिलता है।
इनके चित्र-निर्माण में अपेक्षाकृत सार्वभौमिकता, रचना कौशल में सुसंयोजना तथा रंग-रेखांकन में अधिक आस्था और संतुलन दीख पड़ा।
कलाकार की अन्तर्लीन सृजनेच्छा जब सूक्ष्म बोध से सम्पृक्‍त हो कला में मूर्त्त होती है तो उसका उन्‍नयन होता है।
सौन्दर्य-बोध की श्रेष्‍ठतम कला, व्यापक अनुभूति और भीतर की गहरी पैठ के कारण इनकी अतीन्द्रिय भावना अत्यन्त सादे, पर आकर्षक रंगों में व्यक्‍त हुई है।
बेन्द्रे की कला पर मुख्यतः राजपूत और मुग़ल कला का प्रभाव है।
बंगाल कला-स्कूल, चीनी और जापानी चित्रण पद्धति की भी गहरी छाप पड़ी है।
फ्रेंच कलाकारों में गौंगै और मातीस की छितराई द्रुत विकीर्णता और सेज़ाँ से गहरा आभास और भेदक दृष्‍टिगोचरता प्राप्‍त की है।
इनकी संग्राहक बुद्धि का अनुमान तो इस बात से हो सकता है कि वे जहाँ कहीं भी जाते थे अपने अनुभवों, निरीक्षण और व्यापक अनुशीलन को नोट करते जाते थे।
उनकी स्केच-बुक ऐसे कितनी ही रोचक प्रसंगों विवरणों और रेखाचित्रों से भर जाती थी जिसका बाद में यथावसर वे अपने ढंग से उपयोग करते थे।
अमेरिका में कई महीने रहकर इन्होंने अमरीकी कला, तद्देशीय कला-प्रवृत्तियाँ और तज्‍जनित प्रभावों का गम्भीर अध्ययन किया था।
अपने कलारूपों को सुस्थिर करने में लगी हैं, इसका एक नया अनुभव इन्हें वहाँ हुआ।
वहीं इन्हें अमूल्य कलानिधियों, प्रदर्शनियों और संग्रहालयों की स्थापना की महत्ता समझ में आई।
फ्रांस का सामान्य से सामान्य व्यक्‍ति भी कला के महत्त्व को समझता और आँकता है।
फ्रांसीसी कला तमाम पाश्‍चात्य देशों की कला का पथ-निर्देशन सा कर रही है।
किन्तु कलाकारों की तरुण पीढ़ी पर ‘पोस्ट इम्प्रेशनिज़्म’ (उत्तर प्रभाववाद) विशेष रूप से हावी है।
मैक्सिको की कला को भी इन्होंने पर्याप्‍त उन्‍नत पाया।
यद्यपि फ्रांसीसी कला से इन्हें प्रेरणा मिली, तथापि स्थानीय कला भी उनके मत से बड़ी ही विकसित और सम्पुष्‍ट होती जा रही है।
इसके अलावा ये केवल वैयक्‍तिक अनुभूति अथवा कला की रंगीनी में तथ्य का बोध खोकर महज़ भावों के आरोपण से बोझिल अर्थहीन छायाएँ मात्र ही नहीं उभारते।
इसके विपरीत उनमें व्यक्‍त होने वाली अनुभूति की तीव्रता मन को छूती है और व्यावहारिक धरातल पर भी वे वास्तविकता से संश्‍लिष्‍ट प्रतीत होती हैं।
बम्बई के गली-कूचों और बाज़ारों में घूमने वाले व्यक्‍ति इनके माडल बने हैं।
उनकी भावभंगियों, आचार-विचारों और कार्य-व्यापारों का इन्होंने बड़ी ही सजीव बारीकी से चित्रांकन किया है।
टॉलस्टाय की भाँति इनका भी दृढ़ विश्‍वास है कि कला में सार्वजनिकता होनी चाहिए।
इनके चित्रों में चेहरे की एक-एक रेखा जीवन की बेबसी की कहानी सुनाती है।
वे सामाजिक न्याय के प्रति जागरूक हैं और उनकी कला में मानवीय तत्त्व अधिकाधिक उभर रहे हैं।
कलाकार का वैयक्‍तिक स्वातन्त्र्य और उसका सामाजिक दायित्व, दोनों एक सा महत्त्व लिये है।
नये-नये कालारूप और विविध दृष्टिभंगियाँ ईजाद हुई है।
कला में एक ऐसी सर्वव्यापकता, महनीयता और मूक शांति है जो बुद्धि और तर्क की सीमाओं से परे भावनागम्य है, फलतः लाभ-हानि, भूख-प्यास, आशा-निराशा, राष्‍ट्रीयता के मिथ्या सम्भ्रम के झमेले से दूर वह सत्य है, साथ ही सुन्दर एवं शिव भी है।
कृष्ण हेब्बर की कला मुख्यतः प्रगतिशील और प्रायोगिक है।
बीसवीं शताब्दी में विश्‍व के प्रमुख देशों की कला में सबसे अधिक क्रांतिकारी पेरिस की कला सिद्ध हुई है।
कितनी ही नई-नई धाराएँ और कला-टेकनीक वहाँ विकसित हुई और रंगों के वैविध्य में धुल-मिल गई।
हेब्बर सौंदर्य-चेतना को पूर्णतः सृजनात्मक एवं क्रियात्मक मानते हैं, आत्मा और अनुभूति का सम्मिश्रित व्यक्‍त रुप, जिसे सर्वात्मभाव कह सकते हैं और जिसमें भाव-गरिमा की सत्यमयता का सन्‍निधान है।
वस्तुतः युवा पीढ़ी पर जितना गहरा प्रभाव उक्‍त कला का पड़ा है, उतना कदाचित् ही किसी अन्य विदेशी कला का।
युगीन परिस्थितियों से प्रभावित होकर यहाँ की कला ने नवीन मान्यताओं का सृजन किया और नित्य नया संकेत करती हुई उसने कई मंजिलें तय की है।
टेकनीक और शिल्प की दृष्‍टि से इनके अभिनव कलारूप नये प्रयोगों के अच्छे उदाहरण हैं।
सन् 1912 में हेब्बर का जन्म मद्रास के दक्षिणी कनारा जिले के एक सुदूर गांव में हुआ था।
जीवन की बाहरी विरोधी विविधता में सृजन के भीतरी एकांत चिंतन को समेटते चलना इनका स्वभाव सा बन गया।
शिक्षा हासिल करने के लिए भी इन्हें अपने पर ही भरोसा रखना पड़ा।
बड़े भाई से यदा-कदा जो सहायता अथवा प्रोत्साहन मिला वह भी नाममात्र को ही।
पहले इनकी रस-संवेदना उतनी विकसित न थी, पर शनैःशनैः इनकी दृष्‍टि अधिकाधिक स्वावलम्बी और व्यापक होती गई।
सन् 1945 और 1949 से इन्होंने बम्बई में अपनी विशिष्‍ट कला-प्रदर्शनियों से काफ़ी पैसा संचय किया जिसके फलस्वरूप इन्हें विदेश यात्रा की सुविधा प्राप्‍त हो गई।
यूरोप की यात्रा के दौरान पेरिस, बर्न और लन्दन में इन्होंने कला-प्रदर्शिनियाँ आयोजित की और ख्याति पाई।
सन् 1951 में पेरिस में एक और खास कला-प्रदर्शनी में इन्होंने भाग लिया जहाँ पिकासो राउल और लेज़ेर आदि महान् कलाकारों से इनकी भेंट हुई।
यूरोप के अन्य देशों में भी इनकी कला-कृतियाँ अत्यंत प्रशंसित हुईं।
हेब्बर की शैली की अभिनवता, नूतन प्रतीक-विधान, रूमानी नियोजन और रेखाओं की आर्त्त भाव-विभोरता में एक नये सृजन और कल्पना का निराला ढंग अपनाने का असंदिग्ध आग्रह दीख पड़ता है।
किसी हद तक यह सही होते हुए भी जिस भाव-भूमि पर कला टिकी है वह निश्‍चय ही अपनी विशिष्‍टिता के कारण अग्राह्य है।
कला एवं टेकनीक की प्रकृति और उसके प्रयोजन एवं मूल्यांकन के परिमाप में अपेक्षाकृत पर्याप्‍त अन्तर है।
हेब्बर ने चरित्रांकन में उतनी दिलचस्पी नहीं ली जितनी कि तरंग एवं रेखांकनों की परिपूर्ति में।
हेब्बर की कला की महत्ता उपयोगिता की कसौटी अथवा प्रायोगिक विशिष्‍टता के निर्धारण में या यों कहें कि अभिव्यंजित मूर्त्त की तार्किक एवं बौद्धिक आधारभित्ति पर अवलम्बित है।
अमृत शेरगिल की भाँति ये मोदिग्लियानी से प्रभावित नहीं।
दक्षिण भारत के हाट बाज़ार के चहल-पहल भरे दृश्यांकनों में सुकुमार संयत रंगों का निखार और परिधि की रेखाएँ आँकने में कमाल बरता गया है।
‘नारीत्व की देहरी पर’ चित्र में एक छोटा-सा जलूस श्‍वेत रंगों में हल्की नीली पृष्‍ठभूमि के साथ एकाकार सा लगता है।
‘उत्सव-नृत्य’ में घनीभूत एकप्राणता और सरलता से अन्वित न होनेवाला दृश्यालेखन है।
अपने रूपकारों को वे शनैः शनैः अतिसूक्ष्म रेखांकनों में आँक रहे हैं।
ऐसे चित्रों में उनकी विशिष्‍ट प्रतिभा उजागर हुई है जिससे वे अधिक मार्मिक और प्रभावकारी बन पड़े हैं।
‘भिखारी’, ‘भारतीय नृत्य’ में ये रेखाएँ अत्यन्त सजीव होकर उभरी हैं।
कोरी गत्यात्मक रेखाएँ ही वे नहीं हैं, अपितु उनमें हरे, लाल, पीले, काले, श्‍वेत रंगों की छटा भी दर्शनीय है।
प्रयोग इनके लिए साधन है, साध्य नहीं।
प्रत्येक प्रचलित ‘वाद’ के ये समर्थक और प्रतिपादक हैं, बशर्ते कि आज का जीवित सत्य उसमें अभिव्यक्‍ति खोज रहा हो।
हेब्बर अपनी कला द्वारा किसी पर हावी नहीं होना चाहते।
इसके विपरीत अपनी नितांत नई, निराली संवेदना को आज आस्थाहीन, संदेहजटिल युग के समक्ष व्यंजित कर सशक्‍त कलाविधान द्वारा उसे दूसरों तक पहुँचाना भर चाहते हैं।
याग्‍नेश शुक्ल की कला पर तीन तरह के प्रभाव द्रष्‍टव्य हैं-एक तो भारतीय भित्ति-चित्रण-परम्परा की छाप जो कि बम्बई कला स्कूल की विशेषता रही है।
दूसरे इटालियन भित्ति-चित्रण, इचिंग और काष्‍ठ खुदाई के तौर-तरीकों पर कार्य करने की प्रवृत्ति और तीसरे हिसी-पि पद्धति पर चीन दृश्य-चित्रण की अनुकृतियाँ जिन पर ये इधर कुछ वर्षों से कार्य कर रहे हैं।
पीकिंग की नेशनल इन्स्टीट्‍यूट आफ आर्ट्‌‍स से इन्होंने चीनी पेंटिंग में डिप्लोमा तो हासिल किया ही, इसके अतिरिक्‍त वे इस प्राचीन देश की कलानिधियों में झाँककर जो बेशकीमती तजुर्बे बटोर लाये उससे इनकी कला में नई प्राणवता और स्फूर्ति जगी।
इससे पूर्व रोम में रहकर भी इन्होंने वहाँ की भित्ति चित्रकला, इचिंग और भीतरी सुसज्‍जा पद्धति का गंभीर अध्ययन किया था।
अतएव ये कुछ ही इने-गिने भारतीय कलाकारों में से एक हैं जिन्होंने प्राच्य और पाश्‍चात्य कलातत्त्वों को एक साथ अपनी कला में समेटने का दावा किया है।
चीनी कला से प्रेरित इनकी कलाधारा एक रोचक वक्रता और निराली गतिभंगिमा को लेकर अग्रसर हुई।
वहाँ की क्लासिकल परम्परा और विशिष्‍ट लाक्षणिक पद्धतियों को न सिर्फ़ इन्होंने समझा-बूझा, वरन् एक सच्‍चे सत्यावेन्षी की भाँति वहाँ के ‘सत्य-शिवं-सुन्दरम्’ को अपनी कला-साधना से बाँध दिया।
चूँकि रंगों का उभार कूची की नोक पर पर थिरकता है, अतएव रंगों को लय पर भी संयम करना पड़ता है।
यूरोपियन टेकनीक के हिमायती इसे काले और श्‍वेत रंगों की एकतानता या ग्राफिक कला की एक खास स्थिति कह सकते हैं, पर इन्होंने चीनी रंगों की तमाम विशेषताओं का भारतीयकरण कर उनमें संगति और एकीकरण की प्रेरक शक्‍ति भरी।
पीकिंग और नानकिंग में इनके चित्रों की सफल प्रदर्शनियाँ हुईं।
परम्परागत भारतीय चित्रशैली, इटालियन इचिंग और चीनी पद्धति पर आँके गए लामाओं, पुजारियों, पगोडों, दीपोत्सवों, चाय स्टालों, छविचित्रों और दृश्य चित्रों को काली स्याही और जलरंगों में दर्शाया गया था।
पतझड़ या वर्षा ऋतु में किसी वृक्ष की सूक्ष्मताओं में पैठकर उसके हर ब्यौरों पर प्रकाश डालना या उसकी हर खूबी को आँकना इनके जीवन की विशेषता रही है।
हिसीपि कला शैली पर बौद्ध मठ की पृष्‍ठभूमि में वृक्षों की शाखाओं, पत्तियों और हरीतिमा के भव्य विस्तार और उसकी चरम परिणति को भव्य रंगों में बड़ी ही कुशलता से ढाला गया है।
विभिन्‍न कलाशैलियों एवं नई-नई धाराओं की अमिट छाप इनकी कला पर पड़ी है।
उसमें अगणित रहस्य छिपे हैं-अतएव बहिरंग से अंतरंग की ओर वे प्रेरित हैं।
इसके विपरीत उनमें अधिकाधिक समन्वय की भावना है।
कला में नित-नये प्राण-संचार की आवश्यकता है।
याग्‍नेश शुक्ल बहिर्देशीय कलातत्त्वों को निजी कला में आत्मसात् कर नई पीढ़ी की अनवरत बढ़ती विश्‍वबन्धुत्व की भावना को प्रश्रय दे रहे हैं।
वे कला-क्षितिज को व्यापक बनाने के साथ-साथ उसके प्रायोगिक उपायों एवं रुख को अग्रसर करने में भी प्रयत्‍नशील हैं।
प्रारम्भ में इन्होंने प्राचीन भारतीय क्लासिकल पद्धति को अपनाया।
इनकी केश-विन्यास कलाकृति लाइनों में उभारी गई।
गतिमय एक प्राणता लिये है और जिसमें इनकी शैली मँजी हुई प्रतीत होती है।
चीनी पद्धति के चित्रों में इनकी कल्पना की प्रगल्भता और भी साकार हो उठी है।
‘बाँसों के झुरमुट में पक्षी’, ‘वैंग फैंग चिंग का पोर्ट्रेट’ तथा अन्य घोड़ों की भावभंगी और उनकी विभिन्न स्थितियाँ आदि बड़ी ही कमाल की बन पड़ी हैं।
इसमें किंचित भी सन्देह नहीं है कि चीनी दृश्य-चित्रण के सौन्दर्य और प्रकृति के वैभव को इन्होंने हूबहू हृदयंगम किया है।
इनके ऐसे कितने ही चित्रों में मुग्ध करने वाला भाव है जो हृदय को अभिभूत कर लेता है।
इटली सरकार की छात्रवृत्ति पर ये इटली गए और वहाँ भित्तिचित्रण का विशेष अध्ययन व अनुसंधान किया।
ब्रिटेन, नानकिंग, टोकियो, (जापान), यूनेस्को, पेरिस की अंतराष्‍ट्रीय कला-प्रदर्शनियों में इन्होंने भाग लिया और कई देशी-विदेशी कला संस्थाओं से इन्हें पुरस्कार और पदक प्रदान किये।
आजकल ये सर जे. जे. स्कूल आफ आर्ट, बम्बई के आर्ट्‌‍स एंड क्राफ्ट्‍स डिपार्टमेंट के अधीक्षक हैं।
‘डिज़ाइनर’ के रूप में शैवेक्स चावड़ा अपना सानी नहीं रखते।
विभिन्न शैलियों और विभिन्न शिल्पविधियों में चित्रांकन करने के बावजूद अपनी विशिष्‍ट शैली में डिज़ाइन बनाने में ये निजी आकर्षण रखते हैं।
रेखाओं, रूपाकारों और रंगों का चयन तथा संयत सुसंयोजना उनकी ध्येयपूर्ति में सहायक होती है।
सर्वप्रथम तो उनकी दृष्‍टि केन्द्रस्थ भाव पर टिक जाती है, फिर वे रूपाकारों को उसी के अनुरूप ढालते हैं, उनकी हर हरकत और गति में सजीवता भरते हैं, अपितु प्रतिपाद्य विषय को शक्‍तिसम्पन्न बनाने के लिए यदाकदा उसे बढ़ा-चढ़ा कर दर्शाते हैं।
कहीं-कहीं इनकी कला इतनी यथार्थ, इतनी जीवित और ऐसी मर्मस्पर्शी बन पड़ी है कि साधारण से साधारण वस्तु भी उनकी सरल, सीधी, तर्कहीन आस्था और निःशंक आत्मविश्‍वास से दीप्‍त हो उठी है।
थोड़े से प्रयास से ही ये सुन्दर, सुसज्‍जित डिज़ाइन बनाने में सफल हो जाते हैं।
पोर्ट्रेट-चित्रण, भूरी चट्टान पर उत्कीर्ण अंकन, काष्‍ठ-खुदाई, लिथोग्राफी और धूमिल अथवा नष्‍टप्राय चित्रों को पुनर्जीवन प्रदान करने की कला में इन्होंने विशेष सिद्धहस्तता प्राप्‍त की।
प्रो० रेण्डोल्फ श्‍वेवे की देखरेख में इन्होंने फाइन आर्ट्‌‍स में डिप्लोमा प्राप्‍त किया और ब्लादिमिर पोल्यूनिन के तत्त्वावधान में भित्ति-चित्रण की टेकनीक को हृदयंगम किया।
सन् 1939 में भारत लौटकर इन्होंने अधिकतर व्यावसायिक कला, पोर्ट्रेट और भित्ति-सुसज्‍जा में समय लगाया।
अपने चित्रों के विषय के लिए इन्होंने कभी पौराणिक आख्यानों अथवा मनगढ़न्त किस्से-कहानियों का तब तक सहारा नहीं लिया जब तक कि इन्होंने उनकी आत्यन्तिक आवश्यकता न समझी हो।
उदाहरणार्थ- एयरलाइन की सुसज्‍जा के लिए इन्होंने एक विशाल भित्ति-चित्र का निर्माण किया जिसमें इस तरह का आधार लिया गया था।
घोड़े की विभिन्न भंगिमाओं को लेकर पैनल पेंटिंग के रूप में भी इन्होंने एक भित्ति-चित्र का डिज़ाइन प्रस्तुत किया।
किन्तु दूरगामी समय की अबाध गति के साथ इनमें यथार्थोन्मुखी प्रवृत्तियाँ ही अधिक उभरीं।
‘रंगोली’, ‘टोडी-विक्रेता’, ‘बरामदे में हाथी’ आदि में उनकी रूपांकनप्रिय प्रवृत्ति के दर्शन होते हैं।
इनकी कला-साधना, इनकी पकड़ और इनकी सामाजिक जागरूकता सभी का क्षेत्र इतना व्यापक है कि उनकी पैनी दृष्‍टि नये विषयों, नई अनुभूतियों, नये नमूनों तथा नित-नये रूप-रंगों की खोज में व्यस्त रहती है।
यहाँ तक कि जीवन के कितने ही पहलुओं पर नये ढंग व नये दृष्‍टिकोण से इन्होंने दृष्‍टिपात किया है।
चावड़ा की सबसे बड़ी खूबी है कि वे आवेगभरे, भावप्रवण और कारुणिक विषयों के प्रति बड़ी ही सूक्ष्म कोमल भावाभिव्यंजना का सहारा लेते हैं।
समन्वित रेखाओं के अनुपात से विभिन्न आकृतियों, उनके अंग-विन्यास तथा जीवन वैशिष्ट्य का बोध होता है।
साज-सज्‍जा, रूमानियत एवं रंजित कल्पना को इन्होंने क्रमशः यथार्थता में रूपान्तरित कर दर्शाया है।
इन्हें बहुत अधिक चित्रण का शौक है।
प्रायः एक दिन में ही ये चित्र पूर्ण कर लेते हैं अथवा एक बैठक में ही उसे समाप्‍त कर देते हैं।
जलरंग, तैलरंग, टेम्परा, पेस्टल, कागज़ सिल्क एवं लकड़ी सभी माध्यमों का इन्होंने उपयोग किया है, किन्तु टेम्परा में इन्हें विशेष रुचि है और उसमें ये अधिक सफल हुए हैं।
काश्मीर और कुल्लू के दृश्य-चित्र तथा स्याही और पतले रंगों के संयोग से बने चित्रों में सहज स्‍निग्धता और ताज़गी है।
कभी-कभी रंगों और आकृतियों की चेष्‍टा में एकरूपता प्रतीत होती है, परन्तु उनकी तीव्र प्रभावान्विति में पर्याप्‍त विभिन्नता भी है।
रंगों में ये अत्यन्त मुक्‍तता बरतते हैं।
प्रकृत रंगों की अवहेलना कर इन्होंने रंग-बिरंगी साज-सज्‍जा को अपनाया है जिससे रंगों का बाहुल्य इनकी कला पर यदा-कदा हावी हो उठता है।
बम्बई के ये बड़े ही लोकप्रिय और ख्यातिलब्ध चित्रकार हैं।
स्टडी टूर पर जावा, मलाया, बाली आदि देशों में और दो बार इन्होंने यूरोप का दौरा किया।
चावड़ा का कला-प्रशिक्षण पेरिस में हुआ था।
किन्तु इन्होंने भारतीय जनजीवन के चित्रों से प्रायः प्रेरणा ली, उन्हें ही अपने कृतित्व का विषय बनाया।
इनके चित्र छोटी-मोटी घटनाएँ और प्रसंगों का चित्रांकन करते हैं जो सर्वसामान्य के दिलों को छूते हैं और यही एक ऐसा गुण है जिससे इनकी कला से बरबस तादात्म्य हो जाता है।
जार्ज कीट सिंहली हैं, पर उनकी कला-निष्‍ठा और विश्‍वासों की जड़ें इसी धरती की मिट्‍टी और ख़ास कर बम्बई की संस्कृति से पोषित हुई हैं।
उनकी चित्रांकन-पद्धति और मुख्यतः डिज़ाइनों के रूपान्तर पर यूरोपीय कला-शैलियों का प्रभाव है।
पर उनकी हर कृति अपने रूप और अभिव्यक्‍ति में अनिवार्यतः भारतीय होती हैं और यहीं के वातावरण से अपनी शक्‍ति और अस्तित्व ग्रहण करती है।
ये रंग ही इनकी सृजन-प्रतिभा को शह देते हैं, पर ये रंग यत्र-तत्र छिटके हुए नहीं अपितु सुसज्‍जित आकारों में तरतीब से संश्‍लिष्‍ट हैं।
जिसमें हर रेखा के साथ दूसरी अनुवर्ती रेखाओं का रंगों से समन्वय कर चित्र की पृष्‍ठभूमि में सुरुचिपूर्ण पद्धति और कल्पना की सशक्‍तता के साथ उन्हें संयुक्‍त कर दिया गया है।
रेखाएँ इनकी कला में विशेष महत्त्व रखती हैं।
आकार के अनुरूप ढाले हुए इनके कोमल तरल रंग आवेगमय, भावात्मक स्थितियों तथा प्रेम, भय, उदासी, उत्फुल्लता आदि की अभिव्यंजना करते हैं।
इस प्रकार इन्होंने अपनी संवेदनाओं आदि को इन ज्यामितिक बिंम्बों में सजीव और सप्राण बनाने की चेष्‍टा की है।
जार्ज कीट के चित्रों में बौद्धिक विवरणात्मकता के बावजूद कोमलता का संस्पर्श भी हैं जिसमें व्यक्‍ति की स्‍नायविक आकृति की निर्माण-प्रक्रिया को सूक्ष्मता से आँका गया है।
यद्यपि इनका कला-विधान निराला और विचार-स्वातन्त्र्य का द्योतक है तथापि इस प्रकार इन्हें एक नई दृष्‍टि मिली है।
यह शैली इनके कृतित्त्व में मानों अपने आप रूप ग्रहण करती गई है।
अपनी अभिनव जीवन-दृष्‍टियों और नित-नई सामंजस्यशील कला-टेकनीक द्वारा इन्होंने पूर्व और पश्‍चिम के छोरों को छुआ है।
इस प्रकार इन्होंने कला-परम्परा में क्रान्तिकारी परिवर्त्तन किये हैं।
फ्रान्स का घनवाद (cubism), अतिवस्तुवाद (surrealism) और नव्यरूपवाद (neo-constructionalism) का विचित्र रूप-विधान सर्वथा नये ढंग से इनकी कला में उजागर हुआ है, पर इस नवीनता के आग्रह में वह बहुतों को दुरारूढ़ और अविश्‍वसनीय प्रतीत होता है।
इन्हें सर्वाधिक प्रेरणा भारतीय मूर्तिकला और लोक कला से मिली है।
किन्तु कई बार इन मानवी आकृतियों में अनेक तरह के अजीब मोड़-तोड़ और विपर्यय नज़र आते हैं जो इस कलाकार के अपने अंतर्द्वन्द्व के द्योतक हैं।
यही कारण है कि अपनी इस विशिष्टता से ही इनकी कला इतनी लोकप्रिय और हृदयस्पर्शी बन सकी है।
जार्ज कीट बौद्ध धर्मानुयायी हैं।
लंका के सरल ग्राम्य जीवन के स्वच्छन्द वातावरण में रहकर इनकी कला-चेतना अधिकाधिक मुक्‍त होती गई है।
कोलम्बो, बम्बई और नई दिल्ली में इनके चित्रों की कई प्रदर्शनियाँ हुई हैं।
सीलोन में लायनेल बेनडेट मेमोरियल और एच. पेयरिम और भारत में मार्टिन रसेल और मुल्कराज आनन्द के कला-संग्रह में इनकी अनेक महत्त्वपूर्ण कलाकृतियाँ सुरक्षित हैं।
इनकी एक विशेषता जिसने कला की दिशा में नई लीक कायम की है वह यह कि इनकी अपनी भिन्न शैली का एक मौलिक और नितान्त निजी ढंग है।
उसी के सहारे ये आगे बढ़े हैं।
अपने नये-नये प्रयोगों और एस्थेटिक अनुभूति को जगाने वाली निर्माण प्रक्रिया द्वारा वे अपना सामूहिक प्रभाव छोड़ जाते हैं जो मन और प्राणों को छूता है।
माधव सातवलेकर ने रंगों के प्रयोग में नितान्त नई शैली को जन्म दिया है, क्योंकि उनके विषय और अभिव्यक्‍ति फ्रेंच कलाकार गौंगैं मातीस से प्रभावित हैं।
किसी भी तरह के व्यवधानों एवं बाधाओं की परवाह किये बग़ैर वे कला में मुक्‍तता के कायल हैं।
सुष्‍ठु रंगों के साथ मोटी गूढ़ रेखाएँ जो समतल भूमि को एक विशिष्‍ट आधार में ढाल देती हैं।
ऐसा प्रतीत होता है मानो लहराती-उमड़ती ये रेखाएँ क्षितिज की लय में रमकर ठोस रंगों की घनता में डूब गई हैं।
जीवन के प्रति इनका अपना भौतिक दृष्‍टिकोण है।
किन्तु कलाकार में वस्तु के आन्तरिक गुणों को पहचानने की दिव्य दृष्‍टि भी होनी चाहिए।
रंग और कार्यपद्धति चाहे कैसी भी हो अपनी प्रखर दृष्‍टि के कारण कलाकार एक अलग दुनिया में पहुँच जाता है और निजी भावभंगिमा एवं अनुभूति को तूलिका कौशल से स्पन्दित कर देता है।
किसी वस्तु का सादृश्य प्रस्तुत करना उतना महत्त्वपूर्ण नहीं जितना कि आन्तरिक स्वरूप को चिरंतन तत्त्वों से संश्‍लिष्‍ट करना।
सातवलेकर की सबसे बड़ी खूबी यही है कि इन्होंने चित्रकला में जिन आदर्शों को अपनाया उन्हें सच्चाई और ईमानदारी से प्रस्तुत किया।
अफ्रीकी पद्धति की छाप होने कारण इनके चित्रों में सपाट स्थल की मुक्‍तता द्रष्‍टव्य है अर्थात् गहरे डबडबाये रंग स्वतन्त्र होकर अनन्त विस्तृत आकाश में उड़ते से नज़र आते हैं।
चित्र और उसके इर्दगिर्द का वातावरण एकरस में डूबा सा लगता है और दर्शक अपने को उनमें घुलते-मिलते देखता है।
सातवलेकर के चित्र इसीलिए लोकप्रिय हैं क्योंकि उनमें कोई अतिरंजना या ऊपर से थोपी गई अलंकरण या सज्‍जा नहीं है।
इसके विपरीत बिखरे एवं निस्संग कलातत्त्व भी परस्पर गुँथे हुए लगते हैं जिससे कलाकार की संवेदना और आत्मीयता का बोध उसकी अभिवाज्यता से संश्‍लिष्‍ट होकर एकमेक हो गया है।
लंदन से सुप्रसिद्ध स्लेड स्कूल आफ आर्ट में ये एक वर्ष तक अध्ययन करते रहे।
इनके हल्के-गहरे इकरंगे चित्र वहाँ अत्यन्त प्रशंसित हुए।
लंदन में अपना अध्ययन पूर्ण कर वे म्यूनिक की ‘म्यूनिक आर्ट गैलरी’ में कला सम्बन्धी प्रशिक्षण और उसकी बारीकियों को हृदयंगम करने के उद्‍देश्य से चले गए।
इस प्रकार कला-सम्बन्धी इनका अनुभव और ज्ञान उत्तरोत्तर बढ़ता गया।
नये रास्तों की खोज ने इन्हें आशावादी बना दिया था और इसी आशा से ये बाद में फ्लोरेंस चले गये।
फ्रेंच एकेडेमी और म्यूज़ियम में इन्हें काफी समय देना पड़ता था।
किन्तु युद्ध की सरग़र्मी और कठिन समय की कशमक़श ने इन्हें बहुत कुछ सिखा-समझा दिया।
संघर्षों से गुज़रकर ये काफ़ी अनुभव सम्पन्‍न हो गए थे।
यूरोप और पूर्व अफ्रीका की बृहद् यात्रा पर इन्हें बौद्धिक प्रशिक्षण मिला।
अफ्रीकी जीवन सहज प्रेरणा बनकर इनकी संवेदनाओं को परिष्कृत, वरन् यही नहीं मानव मात्र के प्रति स्‍नेह-सम्बन्ध की चेतना को पुष्‍ट करता गया।
इनके अफ्रीकी चित्र सुन्दर बन पड़े हैं।
अफ्रीकी वेषभूषा में रूमानी भाव लिये भाँति-भाँति की रंग-बिरंगी साज-सज्‍जा से इनकी शृंगारप्रियता प्रकट होती है।
इनके अधिकांश चित्र तैलरंगों में निर्मित हुए हैं।
दृश्य-चित्रों में जंज़ीबार, माउण्ट केन्या, माउण्ट किलिमन्जारी और राइपन प्रपात बड़े ही मोहक और प्रभावशाली बन पड़े हैं।
विशाल कैन्वास पर काम करने का भी इन्हें बेहद शौक़ हैं।
मिश्रित रंगों के प्रयोग और ठोस रेखांकनों में इन्हें काफ़ी सफलता मिली है।
इनके चित्र दर्शक को उत्फुल्ल तो करते हैं, पर कोई स्थायी प्रभाव नहीं छोड़ जाते।
ब्रिटिश ईस्ट अफ्रीका के सरकारी संग्रहालय और बड़ौदा म्युज़ियम की पिक्चर गैलरी तथा देशी-विदेशी संग्रहालयों में इनके अनेक चित्र अब भी सुरक्षित हैं।
कला शाश्‍वत सत्य है, किन्तु इस सत्य की अनुभूति को अधिक से अधिक व्यापक रूप में अपने भीतर मूर्त्त कर सकने के प्रयास में कलाकार के रागबोध के अनेक नये पहलू नित्य प्रकट होते रहते हैं।
यह नई विकसित दृष्‍टि सौन्दर्यबोध को नये परिवेश और नये सन्दर्भ में देखने की प्रेरणा ही नहीं देती।
अपितु यथार्थ से ओतप्रोत जीवन की व्यापकता और मान्यताओं को स्वीकार कर बाह्य प्रभावों को ग्रहण और आत्मसात् भी करती है।
निश्‍चय ही काल क्रम से कलाकार की केन्द्रीय प्रेरणा के तत्त्व कला के भविष्य में उन्मुक्‍त विकास का पथ प्रशस्त करते रहते हैं।
चूँकि आज के उभरते जन-मानस से तादात्म्य स्थापित करके ही कोई अनुभूति टिकाऊ और आलोड़नकारी बन सकती है।
अतएव कला को जीवन्त सत्ता के रूप में उभारकर नई भावभूमियों और नये कलात्मक उत्कर्ष के साथ रंग और रूपाकारों के नित-नूतन प्रयोग और सृजन की ग्रहणशीलता की अनोखी सूझ बरतते हुए ये प्रगतिशील कलाकार सौन्दर्य-चेतना की क्रियात्मकता के हामी हैं।
कायिक रूपकारिता अर्थात् शारीरिक सादृश्य की अपेक्षा मनोविकृतियों का निदर्शन और तदनुरूप चेष्‍टाओं एवं भावभंगिमा का सायास उभार।
मनुष्य की इच्छा-आकांक्षाएँ और चरित्र के सतत परिवर्तित रूप को चित्रित करने के लिए अमूर्त चित्रण (एबस्ट्रैक्ट आर्ट) की ओर अधिकाधिक झुकाव।
उनका विश्‍वास है कि आनेवाला कल ही उनके महान् दाय का बोध करा पायेगा।
कला के क्षेत्र में अभिनव प्रवृत्तियों एवं मान्यताओं को लेकर एक बहुत बड़ा प्रगतिशील ग्रुप कार्य कर रहा है जिसमें मक़बूल फ़िदा हुसैन सर्वोपरि हैं और समूची पीढ़ी का नेतृत्व कर रहे हैं।
समय की चोट पर क्रियात्मक संघर्ष के बतुर जिन दृष्‍टिकोणों, कलात्मक अभिव्यक्‍ति, नई कल्पना, नई लय और नई व्यंजक शक्‍ति चाहिए वह सब कुछ उनमें है।
उनमें कला की चोचलेबाज़ी या कोरा प्रदर्शन नहीं है, प्रत्युत् एक कलाकार की निष्‍ठा और उन्मुक्‍ति का भाव है।
‘काम करती औरत’ में सामान्य लोगों के नित्यप्रति के कामकाज में उलझे जीवन का चित्रण है।
संघर्ष के साथ जीवन में जो कुरूपता आ जाती है उससे कला का सौन्दर्य विचलित हो उठता है।
हुसैन के अनेक चित्रों में मानसिक अजीर्ण की द्योतक असुन्दरता अथवा कुरुचि का कहीं-कहीं समावेश मिलता है।
फ्रांस में भ्रमण करने के पश्‍चात् इन्हें और भी कला की सूक्ष्मताओं का बोध हुआ।
इसके विपरीत इन्हें अनजानी चीजों को खोज निकालने का बेहद शौक़ है।
हुसैन की कला भावात्मक, रूपात्मक, रहस्यवादी साज-सज्‍जा और शृंगार का पुट लिये है, कितने ही स्थलों पर हरे, पीले, नीले और लाल रंगों के मिश्रण से विचित्र आकर्षण पैदा किया गया है।
पशुओं के चित्रण में खेल-खिलौनों से प्रेरणा ली गई है जिनमें भारती लोक-कला का प्रभाव अधिक दीख पड़ता है।
यही कारण है कि अनेक बाहरी प्रभावों के बावजूद उनकी कलाशैली सर्वथा व्यक्‍तिगत और उनकी अपनी बन पड़ी है।
न तो वे किसी अस्थिर आचार अथवा रूढ़ि के गुलाम है और न किसी शैलीगत वैशिष्‍ट्‍य पर अधिक देर तक टिक ही पाते हैं।
हुसैन लगभग 20-25 वर्षों से कला की साधना में रत हैं।
बम्बई आने के पूर्व ये देवलालीकर के तत्त्वावधान में इन्दौर के आर्ट स्कूल में भी शिक्षा प्राप्‍त करते रहे हैं।
हुसैन की अत्यधिक भावुक किन्तु अन्वेषी प्रवृत्ति स्थूल प्रतीकों की किंचित्-सी शह पाकर अरूप चिंतन की ओर विशेष से प्रवृत्त होती है।
इन्होंने यथार्थता के नकारात्मक रूप को लेकर भी कुछ चित्र बनाये हैं और लोगों ने तरह-तरह के विचार एवं मतभेद प्रकट किये हैं।
पर ऐसी कला कृतियों में इनकी सजग चेतना और नये उभार के सदैव दर्शन होते हैं।
इस प्रकार उनकी अजीबोग़रीब रूपाकृतियाँ गहरी अनुभूति के संस्पर्श से सामान्य जन-जीवन की आस्था लेकर गतिमय रेखांकनों में ढली हैं जो शोषक वर्ग की बर्बरता पर तीखा प्रहार करती हैं।
सामाजिक परम्पराएँ, रूढ़ियाँ और आर्थिक असमानता में निहित सत्य को अपने अन्तर में इन्होंने काफ़ी अर्से तक पकाया है और फिर अपनी कलाकृतियों में उजागर किया है।
इनकी ‘आदमी’ कलाकृति में सामाजिक शोषण का शिकार मानव समूची कुंठा और हताशा, जीवन की अनवरत दौड़ में थकाहारा और क्लान्त दर्शाया गया है।
समसामयिक कला की आधुनिक प्रवृत्तियों के अध्ययन के लिए इन्होंने भारत और बहारी देशों का दौरा किया और कितनी ही देशी - विदेशी कला प्रदर्शनियों में भाग लिया।
कलकत्ता, बम्बई, दिल्ली जैसे महानगरों में तो इनकी कला प्रदर्शनियाँ आयोजित हुई है, अन्य प्रादेशिक प्रमुख नगरों में भी समय-समय पर इनके चित्रों की प्रदर्शनी हुई हैं।
इन्हें अनेक महत्त्वपूर्ण चित्रों पर पुरस्कार प्रदान किये गए।
प्रगति कलाकारों में सर्वाधिक लोकप्रिय और कला के क्षेत्र में इनकी उपलब्धियों का विशेष महत्त्व है।
उनकी निष्‍ठा न नवीन है, न क्षणस्थायी और न ही उन्होंने उसे मिथ्याभिमान, दुराग्रह एवं हठवादिता के बतौर ही ग्रहण किया है।
वरन् व्यापक मानवीयता और चारित्रिक औदात्य को ही उन्होंने अपने जीवन का केन्द्रबिन्दु बनाया है।
अपने चित्रण के अतिरंजित एवं अगम्य तत्त्वों की तर्कपूर्ण व्याख्या प्रस्तुत करके उसे ऐसा रूप प्रदान किया है जो आज के कला जिज्ञासुओं को स्वीकार्य हो सके, साथ ही आधुनिक युग के नैतिक मूल्यों के अनुरूप सिद्ध हो सके।
सौज़ा की कला जीवन-संघर्ष से प्रेरित हुई है।
स्वयं प्रेरणावश ये चित्रकला के क्षेत्र में अग्रसर हुए और सन् 1950 से इंग्लैण्ड में ही बस गए।
पेरिस, लंदन और भारत की कितनी ही प्रदर्शनियों में इन्होंने भाग लिया।
शरीर और आत्मा का धर्म जब मेल नहीं खाता तो वहीं विषमता पैदा होती है।
जब कोई वस्तु आत्मा की सिद्धि बन जाती हैं तो वह विरूपता में भी स्थूल, साकार से परे आत्मविभोर भाव प्रकट करती है जिसमें दर्शक डूब जाता है।
उनकी सीधी-सादी रेखाएँ भी कुटिल बन कर सर्प का-सा ज़हर उगलती हैं।
उनके चित्र विषम परिस्थितियों में उपजते हैं और द्वन्द्वपूर्ण स्थितियों का दिग्दर्शन कराते हुए सामाजिक आश्रय में प्रायः सर्वसाधारण की भावनाओं के संसर्ग में पनपते हैं।
अतएव अपनी नूतन मान्यताओं के कारण वे कला को जीवन से अनुप्राणित करने वाले जीवन तत्त्वों से सुसम्पन्‍न करने के हिमायती होते हैं।
सौज़ा के जीवन में भी ऐसी ही कई घटनाएँ घटी हैं जिन्होंने उनके मन पर विपरीत प्रभाव डला और उन्हें विद्रोही बना दिया।
निरादृत और उपेक्षित उनके विद्रोह भरे मानस की भीतरी ममता कितनी ही बार सिसक सिसक उठी।
कितनी शंकाएँ और दुःस्वप्‍न, कितने ही अनुताप और हाहाकार समाज की स्वार्थपरता पर एक आकुल आक्रोश व्यक्‍त करते रहे।
बस, यही से इनके घायल अंतर के रक्‍त से सिंचित हो कला ने पोषण पाया।
इन्होंने जीवन की विभीषिका और उत्पीड़न को मिटाने का हल सौन्दर्य में खोजा।
सौज़ा की कला में दर्शक उनकी विगलित करुणा, कोमल सूक्ष्म अनुभूतियाँ और अभिशप्‍त, अकिंचन लोगों के प्रति मैत्रीपूर्ण भाव और गहरी संवेदना पाते हैं।
उनकी मनोव्यथा की ही प्रतिक्रिया है जिसके कारण उनकी रंग-रेखाओं में समाज की पीड़ा और घुटन संग्रथित है।
प्राचीन भारतीय मूर्तिकला में खजुराहों की मूर्त्ति-भंगिमाओं ने इन्हें विशेष आकृष्‍ट किया जो ‘प्रणयी’ के ज्यामितिक रेखांकन में प्रतिध्वनित हुआ।
तत्पश्‍चात् भारतीय लोक कला, नीग्रो और मायन मूर्त्तिकला की सहज पुरातनता ने भी इन्हें प्रभावित किया।
सौज़ा की विशेषता है कि इन्होंने परम्परा से सर्वथा विच्छिन्‍न रहकर कला का विकास किया है जो जीवन में सामंजस्य-संतुलन न होने के कारण इनकी परिवर्त्तित मनोवृत्तियों का द्योतक रहा है तथा जिसका आभास प्रतिक्रियास्वरूप इनकी प्रायः हर कृति पर देखने को मिलता है।
वस्तुतः सौज़ा की धाराणाओं ने कला जगत् में क्रान्ति पैदा कर दी है और अनेक नौसिखियों को उनके पदचिह्नों पर चलने के लिए प्रेरित किया है।
सौज़ा की कला में भले ही शुद्ध मानवीय रूप न हो, पर वे इस दृष्‍टि से तर्कसंगत है।
क्योंकि उनकी द्रोही संत्रस्त आत्मा संवेगजन्य तीव्रता के सहारे मुक्‍त वृत्ति से गढ़ी जाने वाले टूटी फूटी रेखाओं को अन्विति का संस्कार प्रदान करती है।
मानसिक द्वन्द्वों को प्रतिफलित करनेवाली यह भावगत खंडितावस्था या मन की शतखंड अहंता ही उनकी छिन्‍नमूलक वैयक्‍तिकता का विस्फोट अथवा अंतरंग प्रतिक्रिया है।
उनमें इस कदर भावान्विति की सबल शक्‍ति है जिससे उनकी सघर्षमूलक इकाइयों की एकसूत्रता व संश्‍लेष उनके समूचे कृतित्व का प्राणद्रव्य है।
सैयद रज़ा मुख्यतः दृश्य-चित्रकार हैं और इन्होंने सस्ते जलरंगों को अपने कार्य करने का माध्यम चुना है।
प्रकृति और उसके उन्मुक्‍त वैभव के बीच इनमें हार्दिक उल्लास जगता है।
ये बहुत कुछ उसमें पाते हैं और उससे प्रेरणा प्राप्‍त करते हैं।
उनकी कलाकृतियाँ भी महज़ दृश्यों अथवा आकर्षक नज़ारों का अंधानुकरण नहीं हैं, बल्कि उनकी अनुभूति अपनी ही धारणा-शक्‍ति से प्रेरित होकर एक अभिनव गतिशीलता के प्रवाह में नये सन्दर्भों को जन्म देती है।
यही कारण है कि उनके कृतित्व में प्रकृति का सौन्दर्य और उसका चिरविकसित परिप्रेक्ष्य यथार्थ के सम्पर्क में अधिक प्राणवान होकर व्यक्‍त हुआ है।
रज़ा मध्यप्रदेश के बबैरिया ग्राम में एक निर्धन मुस्लिम परिवार में पैदा हुए थे।
हाई स्कूल पास करके ये नागपुर स्कूल आफ आर्ट में कला की शिक्षा प्राप्‍त करते रहे।
किन्तु अर्थाभाव के कारण अधिक दिन तक अपनी पढ़ाई जारी न रख सके और विवश होकर एक कला-स्कूल में इन्होंने ड्राइंग मास्टर होना स्वीकार कर लिया।
पर इन्हें इस काम से आत्मतोष न मिला और अगले ही वर्ष अपने पद से इस्तीफ़ा देकर ये बम्बई चले आये।
बम्बई में जीवन-यापन और भी कठिन एवं संघर्षशील बन गया।
अनेक कठिनाइयों और गरीबी से जूझते हुए इन्होंने अंत में फाइन आर्ट्‌‍स का डिप्लोमा प्राप्‍त कर लिया।
फ्रेंच स्कालरशिप पर इकोल डी वो आर्ट्‌‍स और स्टूडियो एडमंड हेज़ पेरिस में इन्होंने कला का अध्ययन किया और 1950 से पेरिस में बस गए।
इन्होंने अधिकतर बाहर अपनी कला की धाक खूब जमाई।
बड़ी संख्या में चित्रों की बिक्री ने इनकी आर्थिक समस्या को बहुत कुछ हल कर दिया।
रंग जमने लगे और पहले की चमक-दमक क्रमशः प्रकाश-छाया के सम संतुलन में स्थिर हो गई।
काश्मीर की प्राकृतिक सुषमा और वहाँ के स्वस्थ, सुन्दर चेहरों को निरख इनमें अधिक उत्कृष्ट प्रेरणा जागी।
बम्बई में वर्षा ऋतु में बादलों की शोभा और आकाश में क्षण-प्रतिक्षण होने वाले परिवर्त्तन, साथ ही वातावरण की आर्द्र रंगमयता इनकी तूलिका से सजीव होकर उभरी है।
दृश्य-चित्रों के अलावा ग्रामीण एवं नागरिक सामाजिकता की अनेक सच्‍ची तस्वीरें भी इनके द्वारा अंकित मिलेंगी।
नये रूप के आग्रह ने सौन्दर्य के निरपेक्ष, अनवरत क्रम की भर्त्सना करते हुए ज्यामितिक अथवा अमूर्त्त की भी अनेक स्थलों पर व्यंजना की है।
रज़ा एक लम्बे अर्से तक पेरिस रह आए हैं।
आठ वर्षों के दौरान में उन्हें बहुत सी बातें समझने-बूझने और आधुनिक कला की बारीकियों को हृदयंगम करने का मौका मिला।
चूँकि रज़ा का केन्द्रीय विषय दृश्य चित्रण है अतः उनकी कृतियाँ इसी पैटर्न के बतौर प्रसिद्ध हो चुकी हैं।
जैसे दृश्यांकनों की पृष्‍ठभूमि में सिरजी गई विस्तीर्ण और सावकाश संयोजना, छितराया वातावरण और नित्य परिवर्तित या घनीभूत होती परिस्थितियों का अंकन बड़ा ही प्रभावशाली बन पड़ा है।
नये-नये प्रयोग और संकल्प-विकल्पों के मध्य पनपने वाली इनकी कला-टेकनीक समसामयिकता के प्रश्‍न को जीवन का सशक्‍त अंश मानती है।
कला की उपलब्धियाँ जीवन की समग्रता में समाई है-ऐसा ये बखूबी समझ गए हैं।
कृष्णजी हौवली आरा जन्मतः हैदराबाद के हैं, किन्तु बम्बई के प्रगतिशील कलाकारों में अग्रगण्य गिने जाते हैं।
क्योंकि मुख्यतः इन्हीं की प्रेरणा से कुछ अर्से पूर्व यहाँ के ‘प्रोग्रेसिव ग्रुप’ की स्थापना हुई थी।
किन्तु इसके ये मानी नहीं कि एक प्रकार का मतवाद स्थापित करने के हेतु ही प्रगतिशीलता को माध्यम बनाया गया हो अथवा माध्यम से आतंक पैदा करने करने के ख़ातिर उस ख़ास मन्तव्य की स्थापना की गई हो।
आरा इस बँधी बँधाई परिपाटी की सीमाएँ बख़ूबी समझते हैं।
इनके प्रारंभिक कैनवास-चित्रों में चमकीले तैल रंगों का सम्मिश्रित वैविध्य दृष्‍टिगत होता हैं।
कहीं-कहीं रंग एवं रेखाओं में पूर्ण तादात्म्य स्थापित नहीं हो सका है।
इसका कारण है कि अल्प वय में ही ग़रीबी के कारण इन्हें स्कूली शिक्षा से वंचित होकर जीवन-निर्वाह के लिए एक घरेलू परिचारक और मोटर मैकेनिक के रूप में बम्बई चला जाना पड़ा।
तब ये एक सम्मानित जापानी परिवार में कार्य कर रहे थे।
शनैः-शनैः उन लोगों को इनकी कलात्मक रुचि का बोध हुआ और उन्होंने इनकी इस प्रवृत्ति को विकसित करने की पूरी-पूरी छूट दे दी।
इसके विपरीत इनकी कृत्तियों में आसा और आस्था का स्वर अन्य प्रगतिशील कलाकारों की अपेक्षा अधिक प्रखर और व्यंजक, साथ ही गहरी कचोट करने वाला है।
आरा की विशेषता है कि ये स्मृति और कल्पना के सहारे वस्तुओं को चित्रित करते हैं और उन में नितान्त मौलिकता होती है।
इन आदिम रूपों को अपनाने के ढंग में ये यामिनीराय के निकट हैं, यद्यपि इनके काम करने का तरीका सर्वथा भिन्न और उनका अपना है।
उनके हर चित्र में उनका निश्छल और अकृत्रिम उल्लास प्रकट हुआ है।
प्रायः इनके रंगों को देख कर फ्रांसीसी कलाकार मातीस और द्‍यूफी की स्मृति बरबस हो आती हैं, पर ऐसा इनकी ओर से सायास नहीं अपितु सहज अन्तः प्रेरणा वश हुआ है।
इनकी हर प्रक्रिया और अनुक्रम में देगाज़ का प्रभाव झलकता है, किन्तु वह भी अन्तर्जात है, अनुकृत नहीं।
जल-रंग इन्हें अत्यधिक प्रिय हैं।
किन्तु इनके कार्य करने की पद्धति ऐसी अजीब है कि वे तैलरंग से जँचते हैं।
ट्‍यूब को भीचकर वे आर्द्र जलरंगों को अन्य किसी मिश्रण बिना ही प्रयोग में लाते हैं और ब्रुश के स्थान पर अपने खुद हाथ के अँगूठे से काम करते हैं।
इनके अनेक चित्रित फूलों के पत्ते अंगूठे से आँके गए हैं।
पर चाहे जो भी इनका माध्यम अथवा काम करने का तरीका हो उसमें ये समानुपात एवं लचकीलापन लाने की चेष्‍टा करते हैं।
आरा ने स्मृति, सूझ और इधर-उधर सँजोयी अनुभूति के आधार पर पोर्ट्रेट, लैण्डस्केप और नग्‍न चित्र भी बनाए हैं, किन्तु उन्हें प्रायोगिक रूप में ही समझना चाहिए।
कितने ही साथियों को आरा से असंतोष बना रहता है।
आज भी उन्हें शिक्षित या अत्यधिक शिष्‍ट बनने की ख़्वाहिश नहीं है।
कला की साधना ही उनकी जीवन का ध्येय है।
चित्रों में सहजता और रंग एवं डिज़ाइनों को अधिकाधिक सामान्य स्तर पर लाने की वे निरन्तर चेष्‍टा करते रहते है।
पेरिस कला के प्रशंसक होने के नाते पिकासो, मातीस और राउले की कला से ये अत्यधिक प्रभावित हुए हैं।
फ्रांस कला-संग्रहालयों में भी इन्हें अनेक दर्शनीय वस्तुएँ मिली हैं जो इनके सौन्दर्य-ज्ञान की अभिवृद्धि में सहायक हुई हैं।
वैसे स्विट्‍ज़रलैण्ड आदि देशों में भी इनके चित्रों की प्रदर्शनियाँ हुई हैं, जो भारतीय कला-पद्धति से विभिन्नता के बावजूद यथार्थवादिता और विषय वस्तु की गहराई में क्रमशः पैठती गई है।
अकबर पद्‍मसी की कला की मूल प्रेरणा आदिम मूर्त्तिकला से लेकर आधुनिकतम फ्रांसीसी मतवादों की टेकनीक पर आधारित है।
एक बार पेरिस में इनकी आयु के सम्बन्ध में जब प्रश्‍न किया गया तो इन्होंने उत्तर दिया, मुझे अभी तक यह विदित नहीं हो सका है कि क्या मैं सचमुच पच्‍चीस का हूँ जैसा कि मेरे पासपोर्ट में लिखा है अथवा कि मैं 25000 वर्षों का हूँ जैसा कि कला-साधना में रत सुदूर अतीत में रमते हुए मुझे प्रतीत होता है।
वस्तुतः इनकी कला जितनी पुरानी है उतनी ही नूतन भी।
अकबर पद्‍मसी के प्रतिरूपक चित्र अधिकतर ज्यामितिकर अथवा समानुपातिक होते हैं।
किन्तु ये अपनी विशिष्‍ट कला-शैली का प्रयोग बड़े ही मार्मिक, सूक्ष्म अन्तर्बोध द्वारा प्रस्तुत करते हैं।
इनके आकारों के ऐक्य और समग्रता में लोककला की व्यंजना है, किन्तु लाक्षणिक निर्माण-पद्धति सर्वथा इनकी अपनी है।
श्याम घनता लिये उनके चित्र प्रकम्पित रेखाओं में लचकीली सौम्यता, साथ ही ठोस दृढ़ता दर्शाते हुए इनकी स्वप्‍नशील चिन्तन-प्रक्रिया के द्योतक हैं।
कला की निर्मिति के लिए अन्तरंग तार्किक ज्ञान ये अपेक्षित मानते हैं अर्थात् हर बद्ध क्रम में सृजनशील तार्किक शक्‍ति होनी चाहिए, जो जितनी ही पुष्‍ट होगी उतनी ही अधिक प्रभावशाली और स्थायी होगी।
मान लीजिए यदि ऐसा हो तो कला व्यक्‍तिगत पेचीदा परेशानियों और उलझनों की अनवरोध स्वेच्छाचरिता बन कर अपने चिरंतन सौन्दर्य को खो देगी और इस प्रकार उसका विकास भी रुक जायेगा।
उसके सृजन के जरिए हम उसके तार्किक अन्तर्ज्ञान का अवलोकन करते हैं।
शरीर-विज्ञान सम्बन्धी अत्यन्त बेहूदी ख़ामियाँ भी महान् कला की सृष्‍टि कर सकती हैं, बशर्ते कि उनमें तार्किक अंतर्शक्‍ति निहित हो।
उदाहरणार्थ यदि किसी कलाकृति में एक आँख दूसरी आँख से कुछ नीचे चित्रित की गई है तो उसका यह अर्थ नहीं कि प्रकाश-विज्ञान की दृष्‍टि से उस पर मनन किया गया है।
अपितु शक्ल, आकार और अनुपात की तार्किक दृष्‍टि से उसे आँका गया है।
प्रत्यक्ष ही ऐसे वैज्ञानिक विवेचन और अन्तर्गूढ़ चिन्तन को विकसित करने के लिए तटस्थ और विश्‍लेषणात्मक दृष्‍टि चाहिए।
कलाकार की उन्मुक्‍त चेतना किन्हीं मर्यादित या नियमबद्ध औपचारिकताओं में बँधकर ही नहीं चल सकती।
नवीन और अनोखा ढंग क्या है, अनगढ़ पद्धति से भी बिना मानों के कला की सूक्ष्म, सुष्‍ठु रेखाएँ उभर सकती हैं।
अभिव्यक्‍ति या शिल्प-सौष्‍ठव विश्‍वास से उत्पन्‍न होता है जो सभी विश्‍वासों पर नियंत्रण पा लेता है।
फलतः इनकी कला जिस भावभूमि पर अग्रसर हो रही है उसका अपना निजी एवं मौलिक आकर्षण है।
ऐसी स्थित में मौलिक दृष्‍टि जगा लेने वाला कलाकार किन्हीं वादों के चक्‍कर में नहीं पड़ता,यह अवश्य है कि उसमें यथार्थ व अयथार्थ की कहीं-कहीं सम्मिश्रित झलक दीख पड़ती है।
कभी-कभी परस्पर विरोधी बिन्दुओं में एकत्व खोजने की चाह में वे तार्किक अधिक हो गए हैं।
अकबर पद्‍मसी केवल भारत की कला-परम्परा तक ही सीमित नहीं रहना चाहते।
उनकी दृष्‍टि व्यापक है, वे इटालियन, मिस्‍त्री अथवा मेक्सिको की आदिम कला से भी प्रभावित हैं।
पेरिस की कला उन्हें सबसे अधिक भायी है।
उनके मत से कला यहाँ जीवित और जाग्रत है।
मिस्‍त्र, चीन, जावा आदि देशों में एक से एक बढ़कर हज़ारों ‘मास्टरपीस’ हैं जो युग-युगान्तर तक अपनी कीर्त्ति फैलाएंगे, पर वे अतीत के जड़ स्मारक है, कला के वे म्रियमाण खण्डहर से प्रतीत होते हैं।
इसके विपरीत फ्रांस में कला समय को चीरती हुई अग्रसर हो रही है।
वह कल ज़िन्दा थी, तो आज भी, अब भी उतनी ही तरोताज़ा है।
प्रगतिशील परम्परा के उक्‍त कलाकारों में पृथक् व्यक्‍तित्व रखकर हरि अम्बादास गेड दृश्यचित्रों की नूतन मौलिकता कायम करने में अपना सानी नहीं रखते।
इनकी विशेषता है कि इनके द्वारा चित्रित लैण्डस्केप भीतरी गहराई में डूबे ‘आत्मिक प्रतिकृति’ के रूप में उद्‍भूत हुए हैं।
स्थूल वास्तविकता इनकी दृष्‍टि में कोई महत्त्व नहीं रखती, क्योंकि प्रत्यक्ष का ज्ञान सूक्ष्म सौन्दर्य का अंश नहीं बन सकता।
गेड वस्तुओं के अन्तरंग रूप को पकड़ने का सदैव प्रयत्‍न करते हैं।
आकार, रंग और डिज़ाइन-पद्धति में ऐसी लयमयता है जो सुकुमार भावों की व्यंजना करती है।
गेड का आग्रह निर्माण पर नहीं, संस्कार पर है।
दृश्य की साक्षी दृष्‍टि है, किन्तु उसकी गुणात्मक सत्ता मन में ओतप्रोत और वहीं से संचालित होती है।
कई बार इस प्रयास में इनका भाव-सौन्दर्य लड़खड़ा गया है, फिर भी कुछ भारतीय प्राकृतिक दृश्यचित्रों में समय और वातावरण के सहारे इन्होंने रूमानी कल्पना की अलौकिकता भर दी है।
इनकी शिक्षा नागपुर विश्‍वविद्यालय और बाद में बम्बई के सर जे. जे. स्कूल आफ आर्ट में हुई।
जबलपुर के गवर्नमेंट ट्रेनिंग कालेज में और बम्बई की विक्टोरिया जुबिली टेक्सटाइल इंस्टीट्‍यूट में ये लेक्चरार रहे।
इन्हें सर्वश्रेष्‍ठ चित्रों पर भारत और विदेशों से पुरस्कार प्राप्‍त हुए हैं।
प्रगतिशील कलाग्रुप में इनके चित्रों ने अपना एक विशिष्‍ट स्थान बनाया है।
प्रगतिशील कला की समग्रता में उसकी केन्द्रीय स्थापना, परिदृश्य, दृष्‍टिकोण, टेकनीक और अन्य कतिपय पहलुओं पर ग़ौर करते हैं तो लगता है जैसे वस्तुस्थिति की तात्कालिकता में से प्रासंगिकता को खोजते हुए वे क्षण और शाश्‍वत को एक साथ अपनी कला में आबद्ध कर लेना चाहते हैं।
कला जीवन की जागरूक शक्‍ति है।
अतएव कलाकार को दुनिया के सामने आने के लिए नित-नई समस्याओं के संदर्भ में अपनी सृजन शक्‍तियों को उजागर करने की क्षमता होनी चाहिए।
सभी पुरानी आस्थाओं और मान्यताओं से एकबारग़ी नाता तोड़कर किस नवीन का सृजन हो और उसकी स्थापना कैसे संभव है-इसमें मतभेद है।
क्योंकि केवल नये अर्जित ज्ञान से ही काम नहीं चल सकता।
पुरातन परम्पराओं के जीवनस्पर्शी प्राणदायी तत्त्वों की अवहेलना करने के मानी हैं कि जैसे वृक्ष का जड़ से कटकर अलग हो जाना।
उसमें बौद्धिकता का विशेष आग्रह है जो समय की माँग है।
फलतः बम्बई के कतिपय कलाकारों की कला श्रेय और प्रेय दोनों की वाहक बनी हुई है।
प्राचीन भावना वैभव तो है ही, युग की सामाजिक चेतना को ग्रहण कर अभिनव सौन्दर्यबोध ने भी उन्हें आकृष्‍ट किया है जिससे उनकी कला का आधार बहुविध और व्यापक हो गया है।
जहाँ चैतन्य मन का नव अर्जित ज्ञान अतीत की परम्पराओं में सुरक्षित है।
वहाँ अतीत और परम्परा की अपेक्षा तात्कालिक परिस्थितियों का भी उतना ही महत्त्व है जिनमें कि वह जी रहा है।
उनकी सृजन प्रक्रिया के माध्यम और प्रेरणा के स्रोत पश्‍चिम की प्रयोगवादी और व्यक्‍तिपरक धारा से ही प्रभावित नहीं हुए।
बल्कि भावाभिव्यक्‍ति की विभिन्न विधाओं को व्यापक परिवेश में ग्रहण कर वे निजी प्रतिमानों और उपादानों के सहारे नये परिवर्तन के आसार लेकर आगे बढ़े।
जिनके पदचिह्नों का अनुसरण कितने ही परवर्ती कलाकारों ने किया।
उनके विषय भारतीय हैं।
किन्तु निजी अनुभूति के आधार पर विभिन्न देशीय कलातत्त्वों के सामंजस्य द्वारा अपनी चित्र-शैली को युगोचित और नये आदर्शों की स्थापना द्वारा पूर्णतः मौलिक बनाने की चेष्‍टा कर रहे हैं।
प्रारम्भ में पुलिनबिहारी दत्त के तत्त्वाधान में इन्होंने कला की साधना की, किन्तु ओपेरा (नाट्‍य संगीत) में अत्यधिक रुचि इन्हें यूरोप खींच ले गई।
छायानाट्‍य और संगीत की मधुरिमा ने इनके मनस् को एक विचित्र कौतूहल और आकर्षण से भर दिया।
इनकी अनेक कलाकृत्तियों में छितराये रंगों का आधिक्य और उच्छ्वसित लयमयता आकृष्‍ट कर लेती है।
ऐसा प्रतीत होता है मानो कलाकर के अंतरंग संगीत का मधुर रव उनके कला-प्रतीकों की रंगमयता में तिरोहित हो गया है।
अनेक डिज़ाइनों में काली सुदृढ़ रेखाओं के कारण इनके रंगों के अतिशय्य पर अंकुश लग गया है।
प्रत्यक्षतः ‘इम्प्रेशनिज़्म’ का इन पर गहरा असर है, पर बच्‍चे सरीखा उनका भोला कौतूहल और ग्राह्‍य शक्‍ति इनकी अपनी निजी विशेषता रखती है।
कहीं-कहीं वे ऐसे अतिरंजित से लगते हैं, उदाहरणार्थ-कुछ ठेठ लोकनृत्यों में जहाँ कि ग्राम्य उत्फुल्लता से रागरंजित वातावरण अपेक्षित था वहाँ यूरोपीय ढंग की कुंठित अवतारणा की गई है।
‘रागरंग’ में शाही दरबार का दृश्य आँका गया है, पर उसमें भारतीय परम्परा व निर्माण पद्धति नहीं अपनाई गई है, वरन् बड़े ही विचित्र ढंग से यूरोपिय साँचे में समूचा चित्रांकन प्रस्तुत किया गया है।
इसे ही हम एक सर्वथा नई कलाशैली का प्रवर्त्तन भी कह सकते हैं।
यह आवश्यक नहीं है कि कलाकार अपने पूर्ववर्त्तियों की परम्परा का ही निर्वाह करे, हर मौलिक कलाकार कुछ नई चीज देता है।
वह स्वयं अपने पथ का निर्माण करना है।
इस अर्थ में अभय खटाऊ निश्‍चय ही निजी विशेषता रखते हैं।
इनके परवर्त्ती चित्रों में रंगों के बाहुल्य की अपेक्षा भावाभिव्यक्‍ति में उत्तरोत्तर गम्भीरता आई है।
आकार और गढ़न-कौशल में सादगी ओर स्थायिता है।
रंग-रेखाएँ भी स्थूल रूपकारिता से सूक्ष्मसुरुचि और अनुरूपता लिये हैं।
इनके पोर्ट्रेट चित्रों में भी ‘इम्प्रेशनिज़्म’ का प्रभाव है।
किन्तु इसमें सन्देह नहीं कि निजी भावानुभूतियों को उत्तरोत्तर सरल एवं श्रेष्‍ठ साँचों में ढालकर ये अपनी अद्वितीय प्रतिभा का परिचय इस ढंग से दे रहे हैं जो इनकी ख़ास विशेषता है।
‘हवा की थिरकती लय के साथ’ और ‘शोक’ आदि चित्रों में रेखाओं पर जोर दिया है।
इनकी डिज़ाइन पद्धति में बढ़ती वय के साथ परिपक्वता आती गई है और उसमें विषय की सुष्‍ठु प्रतिपादन पद्धति के अलावा गंभीर चिन्तन मुखर हुआ है।
रोम आदि विदेशों की कला-प्रदर्शनियों में इनके चित्रों को सम्मान मिला है।
बम्बई में भी कई बार इनकी कला-प्रदर्शनी हुई है और देशी-विदेशी अनेक कला-संग्रहालयों में इनके लब्धप्रतिष्‍ठ चित्र सुरक्षित हैं।
सन् 1920 में अलमेलकर का जन्म अहमदाबाद में हुआ था।
किन्तु बम्बई के नूतन कला मन्दिर और सर जे० जे० स्कूल आफ आर्ट में इन्होंने कला की शिक्षा पाई और वहाँ के गणमान्य कलाकारों में इनकी गणना होने लगी।
सिद्धान्ततः व्याख्या भेद की प्रवृत्ति का आश्रय लेकर इन्होंने समन्वय की उपादेयता समझी।
इनकी कला का क्षेत्र विस्तृत हुआ, दृष्‍टि में परिपक्‍वता आई, अनेक माध्यमों की संम्भावना का उन्हें पता चला और मुग़ल कला, राजपूत एवं मराठी चित्रशैली तथा पहाड़ी कला से वे प्रभावित हुए।
प्राचीन आदर्शवाद और समसामयिक मान्यताएँ परस्पर प्रेरक बनी रह कर इनकी अपनी विशिष्‍ट शैली का निर्वाह करते हुए साथ-साथ काम कर रही हैं।
पर इस ज़बरदस्त क्षति के बावजूद भी ये अपने साधना-पथ से किंचित् विचलित न हुए।
अग्‍नि स्फुल्लिंगों की दहक में इन्होंने यूनानी किंवदन्तियों में वर्णित उस अग्‍नि-पक्षी का दर्शन किया जो एक लम्बी अवधि तक जीवित रह कर जल मरता है और उसी राख से पुनरुज्‍जीवन प्राप्‍त करता है।
इन्होंने और भी उत्साह से कार्य किया और आगामी वर्ष सन् 1954 में ही एक प्रदर्शनी का आयोजन किया जिसमें ये पुरस्कृत हुए।
प्रारम्भ में पश्‍चिमी पद्धति पर लैण्डस्केप के चित्रण की ओर इनका सहज झुकाव था।
वाल्टर लैघमर से प्रभावित होकर इन्होंने जलरंगों के सघन प्रलेप से तैलरंगों का सा आभास पैदा किया।
फिर भी प्राचीन परम्परा का इन्होंने अन्धानुसरण नहीं किया, अपितु रेखाओं की आपेक्षिक सुकुमारता को ढालने की पद्धति में ये सर्वथा आधुनिक बने रहे।
हल्के भूरे रंग की ओर इनकी रुचि पारम्परिक भी है और आधुनिक भी, पर उसके प्रस्तुत करने की पद्धति में ये नितान्त मौलिक हैं।
धूमिल अर्थात् नितांत हल्के एवं पस्त रंगों की सहज सौम्यता सुन्दर डिज़ाइन के निर्माण-कौशल से सजीव हो उठती है।
लोककला से प्रेरित इनके चित्रों की मंडन-शैली अपनी पृथक् विशेषता लिये है।
इनके तौर-तरीके और अंकन-सौंदर्य बिल्कुल निराले ही हैं अर्थात् लोककला की विशिष्‍ट साज-सज्‍जा से संश्‍लिष्‍ट कर इन्होंने उसमें आकर्षण और रंगीनी भर दी है।
रहन-सहन की सादगी, आचार-विचार, दैनन्दिन कार्य-व्यापार और रीति-रस्मों को इन्होंने ज्यों का त्यों आँकने का प्रयत्‍न किया है।
यहाँ घर अधिकतर झोपड़ों के ही बने हुए थे जिनकी दीवारें प्रायः श्‍वेत मिट्‍टी से लिपी हुई थीं।
घरों की दीवारों में छोड़ी गई खिड़कियाँ हमें बहुत ही भली लगी।
हर दीवार पर आदमी, चिड़िया, गाय, हरिण, खरगोश आदि के चित्र रंग-बिरंगी मिट्‍टियों से बने थे।
प्राकृतिक जीवन का ऐसा तल्लीन आनन्द हमने जीवन में यहीं पहली बार देखा।
इस समय हमने उनके ‘करमा नृत्य’ के कई चित्र अंकित किये।
ग्राम्य नरनारियों ख़ास कर आंध्र के लोकजीवन की छाप इन पर विशेष रूप से पड़ी है।
इनकी हर भावभंगीमा, कार्यकलाप, जीवन बिताने के रंगढंग और तौर-तरीके कला के चरमोत्कर्ष बिन्दु पर पहुँच कर आत्मा की गहराइयों में पैठने लगते हैं और उनका हूबहू व्यक्‍तित्व सामने लाकर खड़ा कर देते हैं।
ये सदृश आकृतियाँ इनके चटख रंगों और रेखाओं में ढलकर मन को तन्मय कर देते है।
कलकत्ता, मद्रास, हैदराबाद आदि अनेक स्थानों पर तो इनके चित्रों की कला-प्रदर्शनियाँ हुई ही हैं रोम, टोकियो, न्यूयार्क, बेसिल, मेलबोर्न, हांगकांग आदि देशों में भी इनकी प्रदर्शनियाँ आयोजित हुई हैं।
बाम्बे आर्ट सोसाइटी, एकेडेमी आफ फाइन आर्ट्स ने इन्हें पुरस्कारों से सम्मानित किया है।
नृत्य कलाओं को सामाजिक व सांस्कृतिक विकास के अनुसार तीन वर्गों में बांटा जा सकता है; आदिवासी, लोक, पारम्परिक नृत्य।
मूलतः यह कलाएं सरल होती हैं व आम दिनचर्या के इर्द-गिर्द घूमती हैं।
पुरुष, महिलाएं व बच्चे सामूहिक नृत्य के माध्यम से हर पर्व व मौसम को हर्ष और उल्लास के साथ मनाते हैं।
यहां कलाकार और दर्शक में कोई अंतर नही होता, सब इसका हिस्सा होते हैं, सहभागी और सृजनकर्ता होते हैं।
कश्मीर, हिमाचल, उत्तर प्रदेश या फिर पूर्व और उत्तर पूर्व के पहाड़ी क्षेत्रों के संगीत, तान, लय, वाद्य और नृत्य में असाधारण समानता दिखाई देती है।
यहां तक कि मुद्राओं और नृत्य में शरीर के विभिन्न अंगों के इस्तेमाल में भी समानता नज़र आती है।
यही साझी विरासत है।
