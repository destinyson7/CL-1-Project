हमारे देश में रेडियो न्यूज अभी भी सरकारी संस्था के अंतर्गत है।
निजी रेडियो स्टेशन तो खुल गये हैं परंतु उन्हें समाचार प्रसारित करने की आज्ञा ही नहीं है।
अतः हमारे यहां रेडियो न्यूज का तात्पर्य है आकाशवाणी समाचार।
आजादी के बाद आकाशवाणी समाचार में काफी विस्तार हुआ है।
आकाशवाणी का समाचार संगठन संभवतः दुनिया का सब से बड़ा संगठन है।
टी.वी. के विस्तार के साथ ही आकाशवाणी समाचारों के फार्मेट और कंटेन्ट में भी सुधार किया गया है, ताकि दोनों समाचार माध्यमों को बदलते हुये जमाने के अनुरुप बनाया जा सके।
मनुष्य की बोली को इलेक्ट्रोमैग्नेटिक तरंगों के माध्यम से तार की सहायता के बिना दूर तक भेजने या प्रसारित करने को रेडियो कहा जाता है।
रेडियो का आविष्कार मानव सभ्यता के विकास में अद्वितीय स्थान रखता है।
एक नये संचार माध्यम के रूप में रेडियो का विकास युगांतरकारी कहा जा सकता है।
यही बात टी.वी. के बारे में भी कही जा सकती है।
जिसमें ध्वनि के साथ-साथ चित्र भी प्रसारित किये जाते हैं।
विज्ञान के क्षेत्र में 19वीं सदी में अनेक महत्त्वपूर्ण आविष्कार हुए।
उनमें से एक है रेडियो।
24 मई 1844 को इटली निवासी एफ.वी मोरिस ने चार शब्दों "WHAT HAD GOD WROUGHT" को लगभग बीस मील भेजकर, दूर-संचार युग का सूत्रपात किया।
उसने सिद्ध किया कि ’MORSE-CODE’ में रेडियो तरंगो के माध्यम से संदेशो को भेजा जा सकता है।
1895 में मारकोनी को इस विधि से काफी दूर तक संदेश भेजने और प्राप्त करने में सफलता मिली।
प्रथम विश्वयुद्ध के दौरान बेतार के तार का महत्त्व बढ़ा और बहुत से देशों ने इसमें रुचि लेनी शुरू की।
युद्ध के बाद 1916 में अमेरिका में इंजीनियर प्रयोग करते रहे।
ऐसा विश्वास किया जाता है कि विश्व में पहला रेडियो स्टेशन अमरीका में पिट्सबर्ग में 1920 में स्थापित किया गया।
उसी वर्ष 23 फरवरी 1920 को मारकोनी कंपनी द्वारा इंग्लैंड में चेम्सफोर्ड से पहला रेडियो कार्यक्रम प्रसारित किया गया।
नवंबर 1922 से ब्रिटिश ब्रॉडकॉस्टिंग कार्पोर्शन द्वारा नियमित रेडियो प्रसारण शुरू किया गया।
सेनगुप्ता समिति के अनुसार भारत में ब्रॉडकॉस्टिंग का प्रारंभ 31 जुलाई 1924 को हुआ जब मद्रास प्रेसिडेंसी रेडियो क्लब ने पहली बार प्रसारण किया।
जनता के दबाव के कारण रेडियो के विकास के लिये सरकार ने आर्थिक सहायता देनी प्रारंभ की।
बाद में निजी क्षेत्र में इंडियन ब्रॉडकॉस्टिंग कंपनी का गठन किया गया।
इसे लाइसेंस देने के बारे में सरकारी हलकों में विस्तार से चर्चा हुई।
यह चर्चा अब भी किसी न किसी रूप में जारी है।
लाइसेंस के साथ-साथ सेंसरशिप के बारे में भी चर्चा हुई।
यह तय हुआ कि विशेष परिस्थितियों को छोड़कर प्रसारण के पूर्व सेंसर संभव तथा व्यावहारिक नहीं हैं।
कुछ लोगों का राय थी कि प्रसारण के विकास के बारे में लोगों से सुझाव मांगे जाने चाहिए।
बहरहाल एक लंबी बहस के बाद यह निर्णय लिया गया कि इंडियन ब्रॉडकॉस्टिंग कंपनी के गठन के लिये लाइसेंस दे दिया जाए।
27 मार्च 1925 को इस कंपनी के गठन को अनुमति मिल गई।
सरकार ने इस कंपनी को लाइसेंस देने के साथ ही कुछ शर्तें भी रखी।
उदाहरण के तौर पर सरकार जब चाहे रेडियो प्रसारण केंद्र का निरीक्षण कर सकती हैं।
आपातकाल में प्रसारण केंद्र बन्द कर सकती है।
ऐसे निर्देश जारी कर सकती है कि प्रसारण किस विषय में हो या किस विषय में प्रसारण नहीं करना है।
प्रारंभ में रेडियो उद्योग विभाग के अंतर्गत आता था क्योंकि डाकतार विभाग का डी.जी. उद्योग विभाग एक ही संस्था था।
नयी कंपनी के अंतर्गत 23 जुलाई 1927 को बांबे रेडियो स्टेशन की स्थापना की गई।
इसका उद्घाटन वायसराय लार्ड इरविन ने किया।
उन्होंने अपने भाषण में कहा कि भारतीय जनता के लिये रेडियो एक वरदान साबित होगा क्योंकि इससे भारत की विभिन्न संस्कृतियों को बढ़ावा मिलेगा।
उन्होंने कहा कि रेडियो से न केवल लोगों का स्वस्थ मनोरंजन होगा अपितु इससे शिक्षा के प्रसार में सहायता मिलेगी।
इंडियन ब्रॉडकॉस्टिंग कंपनी का ब्रिटेन की मारकोनी कंपनी से गहरा संबंध था।
इंडियन टेलीग्राफ कंपनी में मारकोनी कंपनी की दो तिहाई पूंजी लगी थी।
लाइसेंस फीस का वसूलना बड़ा कठिन काम था।
परिणामस्वरूप इंडियन ब्रॉडकॉस्टिंग कंपनी घाटे में चलने लगी।
अतः 28 फरवरी 1930 को इंडियन ब्रॉडकॉस्टिंग कंपनी को बंद करने की घोषणा कर दी गई।
बाद में मुख्य राजनैतिक दलों के नेताओं के दबाव के कारण सरकार ने कलकत्ता और बंबई रेडियो स्टेशन को अपने अधिकार में लेने का फैसला किया।
यह उल्लेखनीय है कि बंबई स्टेशन द्वारा 1933 से मराठी, गुजराती और कन्नड़ में नियमित ग्रामीण प्रसारण प्रारंभ कर दिया गया।
पहला सामुदायिक रेडियो सेट थाने जिले के भिवंडी में लगाया गया।
1934 में पंडित जवाहर लाल नेहरु ने स्कूल ब्रॉडकॉस्टिंग का शुभारंभ किया।
इस बीच मद्रास रेडियो क्लब ने भी प्रसारण प्रारंभ कर दिया।
जिसे बाद में मद्रास नगर निगम ने अधिग्रहीत कर लिया।
यह स्टेशन एक अप्रैल 1930 से 16 जून 1938 तक इसी प्रकार चलता रहा।
बहुत सी देशी रियासतों ने भी पहल की।
फलस्वरूप लाहौर, मैसूर, हैदराबाद, ग्वालियर, बड़ौदा आदि स्थानों पर रेडियो स्टेशनों की स्थापना हो गई।
परंतु देश की आजादी मिलने के बाद सभी रेडियो स्टेशन केंद्र सरकार के अधीन हो गये।
एक जनवरी 1936 को दिल्ली रेडियो स्टेशन की स्थापना भारत में प्रसारण सेवा के इतिहास में एक युगांतरकारी घटना थी क्योंकि प्रसारण सेवा के विकास और विस्तार की योजना के अंतर्गत यह पहला स्टेशन था।
इसी दिन रेडियो कार्यक्रमों के बारे में एक नई पत्रिका द इंडियन लिसनर का भी प्रकाशन नये कलेवर में प्रारंभ हुआ।
लगभग बीस वर्षों बाद इसका नाम बदलकर आकाशवाणी कर दिया गया।
इस समय तक भारत सरकार की नीति, प्रसारण के बारे में स्पष्ट हो गई थी।
यह आज की स्थिति से बिल्कुल भिन्न है।
आज सत्ताधारी पार्टी यह उम्मीद करती है कि आकाशवाणी और दूरदर्शन से केवल विचारों को ही प्रसारित किया जाना चाहिए।
प्रसारण को राजनैतिक प्रभाव से बचाने के लिये कई उपाय किए गए।
सरकारी कर्मचारियों और युवा कलाकारों द्वारा प्रसारण किये जाने पर कई शर्ते लगा दी गई।
जो भी सरकारी कर्मचारी प्रसारण करता था उसे अपने वरिष्ठ अधिकारी को इसके बारे में सूचना देना अनिवार्य था।
इसके अलावा उसे घोषणा करनी पडती थी कि उसका प्रस्तावित प्रसारण उसकी सरकारी ड्यूटी से संबंधित नहीं है।
युद्ध के दौरान ब्रॉडकॉस्टिंग विधिवत सेंसर के अंतर्गत आ गया।
ब्रॉडकॉस्टिंग के कंट्रोलर के चीफ सेंसर के अंतर्गत मुख्य ब्रॉडकॉस्टिंग सेंसर बना दिया गया।
समाचार संपादक को स्थानीय समाचार का तथा केंद्र निदेशक को स्थानीय कार्यक्रमों का सेंसर बना दिया गया।
वार्ताओं के बारे में सेंसर से पूर्व अनुमति लेनी पड़ती थी।
जहां किसी केंद्र निदेशक को लगता कि प्रांतीय सेंसर की सलाह अतार्किक है और उस मामले में प्रांतीय सेंसर की सहमति जरूरी है।
यह सच है कि युद्ध के दौरान जितना कुछ प्रसारित किया गया वह ’वार प्रोपोगंडा’ नहीं था।
दिल्ली केंद्र से ’नई दुनिया’ कार्यक्रम के अंतर्गत कई वार्तायें प्रसारित की गई जो युद्ध के बाद पुर्ननिर्माण से संबंधित थी।
जामिया मिलिया के तत्कालीन प्रिंसिपल डॉ. जाकिर हुसैन, (यह स्वतंत्र भारत में राष्ट्रपति हुए) "नई दुनिया" के कार्यक्रम के अंतर्गत वार्ता प्रसारित करने वालों में एक थे।
आजादी के बाद ऑल इंडिया रेडियो पर किसी न किसी बात को लेकर दबाव बढ़ने लगा।
उदाहरण के तौर पर विभाजन के समय गांधी जी के नाम के साथ महात्मा शब्द पहले की तरह जोड़ा जाता था।
इसी दौरान जिन्ना की भी वार्ताएं प्रसारित होती थी।
कुछ लोगों ने यह आपत्ति उठाई कि गांधी जी के नाम के साथ "महात्मा" शब्द लगाया जाता है जबकि जिन्ना के नाम के साथ ’कायदे आजम’ नहीं लगाया जाता है।
सरदार पटेल ने एक काम यह किया कि उन्होंने ऐसे संगीतकारों द्वारा प्रोग्राम देने पर रोक लगा दी जिनकी व्यक्तिगत जिंदगी के बारे में कुछ आपत्तियां प्रकाश में आई थी।
इस निर्णय का सबसे अधिक प्रभाव दिल्ली और लखनऊ केंद्रों पर पड़ा।
परंतु कलाकारों ने इस सरकारी आदेश की भी काट ढूँढ ली।
अधिकांश महिला संगीतकारों ने अपना नाम बदल लिया।
अब उन्होंने अपने नाम में "बाई" के स्थान पर देवी शब्द रख लिया।
रसूलन बाई, गिरिजा बाई, मोती बाई जैसी प्रमुख संगीत की हस्तियाँ इसकी कुछ उदाहरण हैं।
औद्योगिक विवादों के मामले में मंत्रियों या कर्मचारियों की जनता के नाम अपील प्रसारित नहीं की जायेगी।
परंतु सरकारी कर्मचारियों द्वारा हड़ताल की स्थिति में सरकार को अपनी बात प्रसारित करने का अधिकार होगा।
रेडियो से चंदा इकठ्ठा करने के लिये जनता के नाम अपील आदि नहीं प्रसारित की जायेगी।
देश में कुछ सांप्रदायिक दंगो की बाद शांति के लिये महात्मा गांधी और जिन्ना की संयुक्त अपील 15 अप्रैल 1947 को वायसराय निवास से जारी की गई।
अखबारों के लिये इसके प्रसारण की डेड-लाइन 16 अप्रैल को प्रातः आठ बजे रखी गई।
इम्बार्गो के कारण यह अपील उस दिन प्रातः काल तेलुगु, तामिल, बंगला, मराठी और गुजराती के समाचारों में नहीं जा सकी।
इसकी ओर तत्कालीन समाचार निदेशक एम.एल. चावला ने महानिदेशक का ध्यान आकृष्ट किया।
विचार विमर्श के बाद यह तय किया गया कि भविष्य में ऐसे प्रेस रिलीज की डेडलाइन प्रातः सात बजकर दस मिनट के बाद रखी जानी चाहिए।
विभाजन के बाद भारत में कुल छह स्टेशन दिल्ली, बंबई, कलकत्ता, मद्रास, लखनऊ और तिरिची में रह गये थे।
अतः 1947 के बाद रेडियो के विकास के लिये आठ पंचवर्षीय योजनाएं बनाई गई।
प्रथम तीन पंचवर्षीय योजनाओं में ज्यादा जोर मीडियम वेव और सहायक केंद्रों की स्थापना पर था।
इसी दौरान राष्ट्रीय कार्यक्रम तथा विविध भारती कार्यक्रमों की शुरूआत हुई।
विदेशी प्रसारण सेवा का विस्तार किया गया।
1959 में टेलीवीज़न प्रयोग के तौर पर शुरू किया गया।
चौथी पंचवर्षीय योजना के दौरान मीडियम वेव प्रसारण तथा विदेश प्रसारण सेवा का और विस्तार किया गया।
पाँचवी पंचवर्षीय योजना के दौरान स्टूडियो सुविधा में सुधार के अलावा पिछली योजनाओं के बकाया कार्यों को पूरा किया गया।
छठी पंचवर्षीय योजना के दौरान छह स्थानीय लोकल रेडियो स्टेशन खोले गये।
लोकल रेडियो स्टेशन प्रादेशिक या क्षेत्रीय केंद्रों से इस अर्थ में भिन्न थे कि लोकल स्टेशन सुपरिचित अंदाज में अपनी बात प्रसारित करते थे।
छठी पंचवर्षीय योजना के दौरान टेलीविज़न का प्रारंभ हो गया था।
आने वाले वर्षों में सरकार की प्राथमिकता टेलीविज़न के विकास पर थी।
एशियाई खेलों के भारत में आयोजन के साथ ही टेलीविज़न का अचानक तेजी से प्रसार हो गया।
टी.वी. में दृश्य या चित्र होने के कारण यह रेडियो के मुकाबले ज्यादा आकर्षक माध्यम लोगों को लगा।
इस वजह से रेडियो का विकास गैर जरूरी हो गया।
शहरों में ज्यादातर लोग टेलीविजन देखने लगे।
परंतु गाँवों में आज भी सूचना का माध्यम रेडियो ही है।
गावों में हर जगह बिजली उपलब्ध नहीं होने के कारण लोग टी.वी. नहीं देख सकते हैं।
टी.वी. सेट महंगे भी होते है।
देश के आजाद होने के बाद रेडियो की कार्यपद्धति और इसके भविष्य में विकास को लेकर एक अध्ययन दल गठित करने की माँग उठने लगी।
इसी पृष्ठभूमि में 4 दिसंबर 1964 को तत्कालीन सूचना एवं प्रसारण मंत्री श्रीमती इंदिरा गांधी ने प्रसारण एवं सूचना के बारे में सुझाव देने के लिये चंदा कमेटी के गठन की घोषणा की।
भारत के सेवानिवृत्त कंट्रोलर एंड ऑडिटर जनरल ए.के.चंदा को इसका अध्यक्ष नियुक्त किया गया।
चंदा कमेटी ने अप्रैल 1967 में अपनी रिपोर्ट सरकार को सौंप दी।
समिति ने कई महत्त्वपूर्ण सुझाव दिये जिसमें रेडियो पर व्यापारिक-व्यावसायिक प्रसारण शुरू करने को कहा गया।
सरकार ने इसे स्वीकार कर लिया।
चंदा समिति ने रेडियो और टी.वी. को पुर्नगठित कर दो निगमों के अंतर्गत रखने का भी सुझाव दिया।
इस सुझाव पर चर्चा हुई परंतु कहा गया कि रेडियो और टी.वी. को अभी स्वायत्तता देने का उचित समय नहीं हैं अतः ये दोनों विभाग फिलहाल सरकार के नियंत्रण में कार्य करते रहेंगे।
आज रेडियो का प्रसारण सेटेलाइट से गया है।
रेडियो प्रसारण की तकनीक में काफी बदलाव आया है।
अब डिजिटल टेक्नोलॉजी का प्रयोग होने लगा है।
कम्प्यूटर आ जाने के बाद रेडियो प्रसारण में काफी परिवर्तन आया है।
इसका प्रभाव कार्यक्रमों और समाचारों की विषयवस्तु पर भी पड़ा है।
अब रेडियो के ट्रैक से भ्रमणशील मोबाइल अपलिंक टर्मिनल उपलब्ध हो जाता है जिससे महत्त्वपूर्ण समारोहों की कवरेज और खेलों का प्रसारण किया जाता है।
रेडियो का तात्पर्य है सूचना भेजना और प्राप्त करना।
यह प्रसारण विद्युत तरंगों के माध्यम से ध्वनि को एक स्थान से दूसरे स्थान पर भेज कर किया जाता है।
परंतु वेब रेडियो - प्रसारण नहीं है।
यह इंटरनेट पर आधारित है।
इसके अंतर्गत जो व्यक्ति सूचना ग्रहण करना चाहता है, उसे जहाँ से सूचना भेजी जाती है, वहां से इंटरनेट के माध्यम से अपने को जोड़ना पड़ता है।
वेब रेडियो में सूचना ग्रहण करने वाले व्यक्ति का सूचना प्रसारण केंद्र से इंटरनेट के द्वारा जुड़ा होना, अनिवार्य है।
रेडियो का तीसरा रूप डीएबी (डिजिटल ऑडियो ब्रॉडकॉस्टिंग) है।
यह सामान्य रेडियो और वेब रेडियो का मिला-जुला रूप है।
विकासशील देशों में वेब रेडियो का प्रचलन अभी कम है।
परंतु धीरे-धीरे इसकी लोकप्रियता बढ़ेगी।
साथ ही इसमें काम करने वालों की संख्या भी बढ़ेगी।
चूंकि वेब रेडियो एक अलग तरह का मीडियम है अतः इसमें काम करने वाले पत्रकारों को भी कुछ विशेष योग्यता हासिल करनी होगी।
रेडियो समाचार के लिए जरूरी योग्यता तो वेब रेडियो समाचार के लिए अनिवार्यतः होनी चाहिए।
वेब रेडियो की लोकप्रियता बढ़ने के साथ-साथ इसके लिए लिखने की कला का भी विकास होगा।
देश में कम्प्युनिटी रेडियो बहुत पुराना नहीं है।
पिछले 4-5 वर्षों के दौरान जिस प्रकार इसका विस्तार हुआ है उससे लगता है कि रेडियो प्रसारण अब टेलीविजन के सामने तन कर खड़ा हो सकता है।
कम्युनिटी रेडियो या सामुदायिक रेडियो की अवधारणा व्यापारिक प्रसारण या सार्वजनिक प्रसारण अर्थात कामर्शियल और पब्लिक सर्विस ब्राडकॉस्टिंग से भिन्न है।
सामुदायिक रेडियो का प्रसारण एक खास भू-भाग में रहने वालों या एक खास समुदाय के लोगों के हितों को ध्यान में रखकर किया जाता है।
सामुदायिक रेडियो पर प्रसारित होने वाले कार्यक्रम विकास पर आधारित होते हैं।
उनका उद्देश्य अपने श्रोताओं का मनोरंजन करना भी होता है।
सामुदायिक रेडियो समाचार या समाचार आधारित कार्यक्रम प्रसारित नहीं कर सकते हैं।
परंतु हाल ही में भारत सरकार ने स्पष्ट किया है कि कुछ खास प्रकार की सूचनाएं सामुदायिक रेडियो केंद्र से प्रसारित की जा सकती हैं।
वर्तमान में सामुदायिक रेडियो केंद्र से प्रायोजित कार्यक्रमों का प्रसारण नहीं किया जा सकता है।
परंतु केंद्र या राज्य सरकार द्वारा तैयार किये गये प्रायोजित कार्यक्रम के प्रसारण पर कोई प्रतिबंध नहीं है।
सामुदायिक रेडियो से एक घंटे में पाँच प्रतिशत विज्ञापनों का प्रसारण किया जा सकता है।
सामुदायिक रेडियो केंद्र स्थापित करने में गैर सरकारी संगठन काफी सक्रिय हैं।
सबसे पहले 15 अक्टूबर, 2008 में आंध्रप्रदेश के मेंडक जिले के पस्तापुर गाँव में एक गैर सरकारी संगठन को संघम रेडियो के नाम से सामुदायिक रेडियो चलाने की अनुमति दी गयी।
यहां से डेकन डेवलपमेंट सोसाइटी द्वारा कार्यक्रम प्रसारित किया जाता है।
यह कार्यक्रम आंध्रप्रदेश के 75 गावों में सुने जा सकते हैं।
इनके अधिकांश श्रोता कुछ महिला संगठन हैं, जिनके लिए डेकन डवलपेंट सोसाइटी काम करती है।
कम्युनिटी रेडियो चलाने के लिए केवल उन्हीं संगठनों को लाइसेंस दिया जाता है जिनके पास कम से कम तीन वर्ष काम करने का बेदाग अनुभव हो।
लाइसेंस मिल जाने के बाद कम्युनिटी रेडियो सेंटर 100 वॉट के शक्ति वाले ट्रांसमीटर पर संचालित किये जा सकते हैं जिससे 12 किलोमीटर की परिधि में आजकल सुना जा सकता है।
ये केंद्र अधिक से अधिक 30 मीटर ऊंचा ऐंटीना लगा सकते हैं।
अखबार के पाठक को आजादी होती है कि वह पूरा अखबार एक बार में पढ़े या थोड़ा-थोड़ा करके कई बार में पढ़े।
अखबार का पाठक चाहे तो पहले अंतिम पृष्ठ को पढ़े और बाद में अन्य पन्नों को अगर किसी शब्द का अर्थ समझ में नहीं आता है तो पाठक शब्दकोष की मदद ले सकता है।
परंतु रेडियो समाचारों में पाठक को इस प्रकार की कोई आजादी नहीं।
अगर रेडियो में समाचार रोचक ढंग से प्रस्तुत नहीं किया जाता है और अगर उसमें कठिन शब्द हैं तो सुनने वाला रेडियो बंद कर देगा।
मुख्य बात यह है कि अखबार पढ़ने की चीज है जबकि रेडियो समाचार सुनने की।
इसी वजह से अखबार के लिये समाचार लिखने की जो शैली होती है वही रेडियो की शैली नहीं हो सकती।
प्राकृतिक आपदाओं, हड़ताल, बंद का भी आम जीवन पर प्रभाव पड़ता है अतः इन्हें समाचारों में महत्त्वपूर्ण स्थान दिया जाता है।
संवाददाताओं के अलावा समाचार एजेंसियां जैसे पी.टी.आई. वार्ता और भाषा रेडियो के लिये समाचारों का प्रमुख स्रोत होती हैं।
यहाँ पुनः ध्यान देने की बात है कि एजेंसी का समाचार अखबार को ध्यान में रखकर लिखा जाता है।
संख्या वाले शब्द दो बार लिखना ज्यादा अच्छा होता है ताकि कोई भूल न हो जाये या संख्याओं को अंकों के बजाय शब्दों में लिखा जाता है।
समाचार लिखते समय शब्दों को तोड़कर नहीं लिखना चाहिए।
जैसे एक शब्द के कुछ अक्षर पंक्ति के अंत में और शेष अक्षर दूसरी पंक्ति के प्रारंभ में।
संख्याएं लिखते समय बहुत सावधानी बरती जाती हैं।
अंग्रेजी के मिलियन और बिलियन जैसे शब्दों को हिंदी की प्रकृति के अनुसार लाख और करोड़ में बदलकर लिखना चाहिए।
इसी प्रकार पच्चीस प्रतिशत को एक चौथाई और पचास प्रतिशत को आधा लिखा जा सकता है।
संख्याओं को पूरा देना जरूरी नहीं।
क्योंकि श्रोता को समझने में दिक्कत होती है।
’लगभग’ या ’अधिक’ शब्दों का प्रयोग करके संख्याओं को सहज ढंग से लिखा जा सकता है।
खेल से संबंधित समाचार या किसी अन्य विषय से संबंधित समाचार जहां संख्या ही महत्त्वपूर्ण है, वहां सही संख्या दी जाती है।
समाचार कापी में संक्षिप्त शब्द देने से परहेज करना चाहिए।
जैसे मध्य प्रदेश के लिये म.प्र. या उत्तर प्रदेश के लिये उ.प्र. लिखना ठीक नहीं है, परंतु जो शब्द प्रचलित हो गये है जैसे यूनिसेफ, सार्क, नाटो, बसपा, सपा, भाजपा आदि संक्षिप्त रूप में दिये जा सकते हैं।
रेडियो समाचार में डेटलाइन स्थान आदि का उल्लेख स्टोरी में ही होता है।
अखबार की तरह प्रारंभ में नहीं क्योंकि यह सुनने की भाषा में लिखा जाता है।
इसी तरह उपरोक्त या निम्नलिखित शब्दों का प्रयोग भी रेडियो समाचार में वर्जित है।
तकनीकी, वैज्ञानिक और आर्थिक शब्दों को जस का तस लिखने से श्रोता समाचार नहीं समझ सकता है।
अतः संवाददाता या संपादक को तकनीकी शब्द विशेष का भाव अपने शब्दों में लिखना चाहिए।
किसी घटना का कारण देते समय किसी अधिकारी या व्यक्ति के हवाले से कहा जाना चाहिए।
कभी-कभी हम समाचार एजेंसी या अन्य स्रोत का नाम देते हैं।
यही उचित है।
इससे संपादक या संवाददाता की जिम्मेदारी बहुत कम हो जाती है उदाहरण के तौर पर किसी देश में सैनिक विद्रोह होने पर जिस स्रोत से वह सूचना मिली उसका उल्लेख उचित है।
इसी प्रकार आग लगने की घटना के बारे में अग्निशमन अधिकारी के हवाले से ही उसके कारणों का उल्लेख किया जाता है।
अतः स्रोत का उल्लेख करना हमेशा आवश्यक है।
इससे समाचार संगठन की विश्वसनीयता बढ़ती है।
संपादक और संवाददाता का भी बचाव होता है।
अमेरिकन पत्रकार जिसे लीड कहते हैं, ब्रिटिश पत्रकार उसी को इंट्रो कहते हैं।
किसी भी समाचार के पहले वाक्य या पहले दो तीन वाक्यों से ही उस स्टोरी की सफलता तय होती है।
अतः किसी भी समाचार का पहला वाक्य आकर्षक और रोचक होना चाहिए जिसे सुनकर श्रोता पूरा समाचार सुनने के लिये बाध्य हो जाये।
वाक्य छोटे होने चाहिए।
एक वाक्य में एक से अधिक जानकारी देने से श्रोता भ्रमित हो जाता है।
एक सवाल अक्सर पूछा जाता है कि रेडियो की स्टोरी कितनी लंबी होनी चाहिए।
आमतौर पर रेडियो की स्टोरी एक सौ शब्दों से ज्यादा नहीं होनी चाहिए।
परंतु कुछ घटनाएं ऐसी होती हैं जहां अधिक शब्दों में स्टोरी लिखी जाती है।
उल्टा पिरामिड का सिद्धांत अखबारों के समाचारों पर पूरी तरह लागू होता है परंतु रेडियो या टी.वी. में यह सिद्धांत पूरी तरह लागू नहीं होता।
रेडियो समाचार में कम महत्त्वपूर्ण तथ्य देने के लिये समय नहीं होता है।
रेडियो समाचार प्रारंभ से लेकर अंत तक इस ढंग से लिखा जाना चाहिए कि श्रोता की रुचि बनी रहे।
रेडियो समाचार के अंत में भी अत्यंत महत्त्वपूर्ण बात कहनी चाहिए ।
इससे स्टोरी का श्रोता पर प्रभाव पड़ता है ।
रेडियो समाचार में अंत में दिये जाने वाक्य को स्नैपर कहते है।
किसी भी रेडियो स्टोरी का स्नैपर उसके लीड के बाद दूसरा महत्त्वपूर्ण तथ्य होता है ।
समाचार लेखन में महत्त्व इस बात का नहीं कि आप कितने भारी-भरकम और दुरूह शब्दों का प्रयोग करते हैं।
महत्त्वपूर्ण बात यह है कि आप कितने सही सटीक शब्दों का प्रयोग करते हैं जो बिल्कुल ठीक अर्थ देने वाला हो ।
समाचारों में उन शब्दों का प्रयोग अच्छा होता है जो सर्वथा उचित हों और उनका उच्चारण भी ऐसा हो जो उनके अर्थ से मेल खाता हो।
वाक्यों में शब्दों को इस ढंग से पिरोना चाहिए कि श्रोता या दर्शक के दिमाग में आप जो कहना चाहते हैं, उसकी तस्वीर खिंच जाए ।
प्रसारण की भाषा अनपढ़ या कम पढ़े-लिखे लोगों को ध्यान में रखकर लिखी जाती है।
यह आम जनता के लिए लिखी जाती हैं जिसमें हर तरह के लोग शामिल हैं ।
अतः सामान्य बोलचाल के शब्दों का सामान्य ढंग से प्रयोग करना चाहिए ।
जिस शब्द का भी प्रयोग करें उसका अर्थ स्पष्ट होना चाहिए ।
शब्दों का उपयोग संदर्भ के अनुकूल किया जाना चाहिए।
तकनीकी शब्दों का प्रयोग समाचार प्रसारण में तब तक नहीं किया जाना चाहिए जब तक उनका प्रयोग आम आदमी नहीं करते हों ।
अगर जरूरी हो तो जहाँ कहीं तकनीकी शब्द का प्रयोग करें वहां उसकी व्याख्या भी करें ।
उदाहरण के तौर पर विज्ञान और टेक्नोलॉजी के क्षेत्र में दिन प्रतिदिन नये शोध होते रहते हैं ।
उनके लिये नये शब्दों की रचना की जाती है ।
ये शब्द जनता में लोकप्रिय नहीं होते हैं ।
ऐसे शब्दों का प्रयोग करने के बाद इनकी व्याख्या भी करनी चाहिए ।
हिंदी तथा देश की अन्य भाषाओं में समाचारों के लगभग सभी स्रोत अंग्रेजों में होते हैं ।
अतः स्वाभाविक है कि उनका अनुवाद हिंदी तथा अन्य भाषाओं में करना पड़ता है ।
जितनी कुशलता से हम शब्दों का प्रयोग करते हैं और श्रोता जितनी आसानी से हमारा भाव समझ लेता है, यही समाचार लेखन की कसौटी होनी चाहिए ।
रेडियो तथा टेलीविजन के लिए हम जो कुछ लिखते हैं श्रोता तथा दर्शक को उसे एक बार ही सुनने का मौका मिलता है ।
अगर हमारे शब्द ऐसे हैं जिन्हें समझने में श्रोता को परेशानी होती है तो हमारा समाचार प्रभावहीन हो जायेगा ।
जिन शब्दों का प्रयोग हम करते हैं उनसे अगर किसी प्रकार का भ्रम पैदा होने की जरा भी गुंजाइश है तो उन्हें तुरंत हटा देना चाहिए ।
बोलचाल की भाषा में किसी वक्तव्य का अंश उद्धृत नहीं करना चाहिए ।
समाचार लिखने की शैली ही ऐसी होनी चाहिए कि उससे पता लग जाए कि यह बात किसी के भाषण का अंश हैं ।
समाचारों में अनावश्यक शब्दों का प्रयोग नहीं करना चाहिए क्योंकि प्रसारण में एक-एक सेकेंड का महत्त्व है ।
अनावश्यक शब्दों के प्रयोग से जहां समय की बर्बादी होती है वहीं दूसरी ओर जितने अधिक अनावश्यक शब्द होंगे, श्रोताओं को समाचार का अर्थ समझने में उतनी ही परेशानी होगी ।
कभी-कभी किसी वाक्य में कोई शब्द किस स्थान पर है, इससे भी वाक्य का अर्थ प्रभावित होता है ।
विशेषकर स्थान और तारीख का उल्लेख सावधानी से करना चाहिए ।
उदाहरणार्थ - ’सर्बोच्च न्यायालय अपने पहले के निर्णय की समीक्षा के लिये आज सहमत हो गया ।’
इसी को इस ढंग से लिखने पर वाक्य का अर्थ बदल जायेगा - ’सर्वोच्च न्यायालय अपने पहले के निर्णय की आज समीक्षा के लिये सहमत हो गया ।
समाचार में यह देखना चाहिए कि आप वही लिख रहे हैं या कह रहे हैं जो कहना चाहते हैं ।
भौगोलिक स्थिति की भिन्नता के कारण भी शब्दों का स्वरूप बदल जाता है जैसे - हम जिस भूभाग को पश्चिम एशिया कहते हैं, उसे यूरोप और अमेरिका के लोग मध्य-पूर्व कहते हैं ।
हम अपने विचारों को प्रगट करने के लिये शब्दों का प्रयोग करते हैं या तो लिखकर या बोलकर ।
हिंदी में तथा अन्य भाषाओं में भी कई शब्द हैं जो प्रसंग विशेष और अर्थ विशेष में रुढ़ हो गये हैं ।
उदाहरण के तौर पर सभापति और अध्यक्ष शब्दों को ले सकते हैं ।
संसद की राज्य सभा के प्रमुख को सभापति कहा जाता है ।
यह दायित्व पदेन उपराष्ट्रपति निभाते हैं, वही राज्य सभा के सभापति भी होते हैं ।
इसी प्रकार लोक सभा के स्पीकर को हिंदी में अध्यक्ष कहा जाता है ।
अगर हम शब्दों को उलट-फेर करके प्रयोग करना चाहें तो उचित नहीं होगा ।
इसके लिये यह जरूरी है कि समाचार-कर्मी द्वारा अपने देश के अलावा अन्य देशों की संसद के पदाधिकारियों के सही नाम की जानकारी ली जाए ।
भारत में हम जिनको मंत्री कहते हैं उन्हें यूरोप तथा अमेरिका के कई देशों में सेक्रेट्री कहा जाता है ।
एक बात बहुत महत्त्वपूर्ण है ।
बहुत से ऐसे शब्द हैं जिन्हें आम बोलचाल की भाषा में तो नहीं परंतु समाचार की भाषा में ‘असंसदीय’ कहा जाता है ।
उदाहरण के तौर पर अगर कोई व्यक्ति झूठ बोलता है तो समाचारों में उसे झूठ नहीं कहा जाता बल्कि यह कहना ज्यादा अच्छा होता है कि आपका वक्तव्य सत्य से परे है ।
इसी प्रकार अन्य कई शब्द हैं जैसे- बेईमान, चोर, भ्रष्ट, लंपट आदि, इनका प्रयोग नहीं किया जाना चाहिए ।
विशेषण और क्रिया विशेषण के प्रयोग में भी सावधानी बरतने की आवश्यकता होती है ।
जिस संज्ञा के लिये किसी विशेषण का उपयोग करना है तो पहले उन दोनों के संबंध पर विचार कर लेना चाहिए जैसे - ऐसा लोग अक्सर बोलते हैं और लिखते हैं कि बड़ी मात्रा में लोग सभा में मौजूद थे ।
लोगों के लिये मात्रा नहीं तादाद या संख्या इत्यादि शब्दों का प्रयोग ही उचित होता है ।
’मात्रा’ विशेषण वहां उचित होगा जहां संज्ञा वाली वस्तु को गिनना सम्भव नहीं हो, अपितु उसका आकलन माप से होता हो ।
लोगों को गिना जा सकता है, मापा नहीं जा सकता ।
संज्ञा शब्दों के प्रयोग में इस बात का ध्यान रखना चाहिए कि उनका उच्चारण किस तरह किया जाता है तथा कौन सी संज्ञा किस वस्तु, स्थान या नाम का संकेत करती है ।
कभी-कभी व्यक्तियों के नाम से अकारण भूल हो जाती है जैसे- ’बेअंत सिंह’ कांग्रेस के एक नेता का नाम है ।
यही नाम श्रीमती इंदिरा गांधी के हत्यारे का भी था ।
’दिग्विजय सिंह’ मध्य प्रदेश राज्य के मुख्यमंत्री थे, एक सांसद का नाम ’दिग्विजय सिंह’ था जो बिहार के हैं ।
वैसे एक अन्य सांसद का नाम भूई ’दिग्विजय सिंह’ हैं जो किसी अन्य राज्य के हैं ।
कभी-कभी ऐतिहासिक कारणों से भी कुछ संज्ञाओं के अर्थ रूढ़ हो जाते हैं, भले ही आम तौर पर उन शब्दों का अर्थ कुछ और होता हो ।
ऋग्वेद के पुराने मंत्रों में ’असुर’ शब्द का अर्थ देवता होता था किन्तु ऐसा लगता है कि बाद में जब उनके दो गुट बन गये तो एक गुट का नाम असुर तथा दूसरे का नाम सुर अर्थात देवता हो गया ।
संस्कृत में ’देवता प्रियः’ एक मुहावरा है ।
इसका अर्थ यह नहीं होता है कि देवताओं का प्रिय बल्कि संस्कृत में इसका अर्थ होता है ’मूर्ख’ ।
ऐसा लगता है कि सम्राट अशोक के विरोधी संस्कृत के विद्वानों ने इस मुहावरे को इस अर्थ में प्रचलित कर दिया क्योंकि सम्राट अशोक अपनी पदवी ’देवता प्रियः’ लिखते थे ।
इसी प्रकार पोंगा और बुद्ध शब्दों का संस्कृत मूल पुंगव (श्रेष्ठ पुरुष) तथा बुद्ध (ज्ञान प्राप्त) है, परंतु किसी कारणवश भाषा में इन शब्दों का अर्थ बिल्कुल विपरीत हो गया ।
ओसी प्रकार बहुत सारे शब्द आम बोली में भी एक विशेष अर्थ में रूढ़ हो जाते हैं ।
ऐसा प्रतीत होता है कि महा शब्द जोड़कर ज्यादा प्रभाव उत्पन्न करने के उद्देश्य से समाचारों में नये-नये शब्द गढ़ने का फैशन सा चल पड़ा है ।
उदाहरण के तौर पर ’कुंभ’ शब्द है ।
इसका एक अर्थ होता है - घड़ा ।
परंतु बारह वर्षों के अंतराल के बाद इलाहाबाद, नास्तिक, उज्जैन और हरिद्वार में आयोजित होने वाले पर्व को कुंभ कहते हैं ।
इसकी विशालता और महत्त्व को देखकर इसे महाकुंभ कहा जाता है ।
यह एक धार्मिक और सांस्कृतिक शब्द है ।
परंतु अब महाकुंभ शब्द का प्रयोग अन्य प्रकार के बड़े सम्मेलनों के लिये भी यदा-कदा किया जाने लगा है, जो उचित नहीं है ।
समाचार का पहला वाक्य चुनना भी आसान काम नहीं है ।
परंतु थोड़े समय के अभ्यास के बाद यह कार्य भी आसानी से होने लगता है ।
समाचार के पहले वाक्य पर ही पूरे समाचार की सफलता निर्भर करती है ।
समाचार लिखने में सबसे महत्त्वपूर्ण क्षण वह है जब कोई समाचार लिखने के लिये कलम उठाते हैं या टाइपराइटर पर टाइप करना प्रारंभ करते हैं, कम्प्यूटर पर काम प्रारंभ करते हैं अथवा बोलकर किसी से लिखाना शुरू करते हैं ।
उसी क्षण यह सोचना चाहिए कि वह समाचार किसके बारे में है तथा इसे क्यों प्रसारित किया जाना चाहिए?
इन दोनों सवालों के उत्तर से ही स्पष्ट हो जायेगा कि आप इस समाचार को किस तरह लिखें ।
रेडियो और टेलीविजन में यह जरूरी नहीं कि समाचारों में सभी पाँचों ’क’ का उल्लेख पहले वाक्य में ही कर लिया जाये ।
परंतु पूरे समाचार में प्रसंग के अनुसार कहीं न कहीं इनका उल्लेख अवश्य होना चाहिए ।
पहले वाक्य में किसी ऐसे व्यक्ति का नाम नहीं दिया जाना चाहिए जिसे लोग नहीं जानते हैं ।
पहले वाक्य में ’कौन?’ का उल्लेख अवश्य होना चाहिए, जिन्हें आम आदमी नहीं जानता है ।
रेडियो और टेलीविज़न की दुनिया में जिस समय आप समाचार के पहले वाक्य के बारे में सोचते हैं उसी समय उस समाचार के अंतिम वाक्य के बारे में भी सोचते रहना चाहिए ।
अंतिम वाक्य बड़ा प्रभावोत्पादक होना चाहिए ।
वस्तुतः अंतिम वाक्य पूरे समाचार का सार होना चाहिए ।
हाँ, इस बात का ध्यान रखना चाहिए कि समाचारों में शब्दों की पुनरावृत्ति न हो ।
’उल्टा पिरामिड’ का सिद्धांत रेडियो और टेलीविजन में लागू नहीं होता है ।
रेडियो और टेलीविजन समाचारों में प्रत्येक वाक्य महत्त्वपूर्ण होता है ।
समाचार स्पष्ट और संक्षिप्त होना चाहिए ।
समाचार में विचारों का प्रवाह सहज होना चाहिए ।
मिश्रित वाक्यों को तोड़कर सरल वाक्यों में बदल देना चाहिए ।
तात्पर्य है कि जो कुछ लिखा जाय स्पष्ट हो और उसका अर्थ ग्रहण करने में किसी को कोई दिक्कत न हो ।
अक्सर ऐसा होता है कि जो कुछ हम लिखते हैं या बोलते हैं, लोग उसका अर्थ नहीं समझ पाते हैं ।
इसका एक प्रमुख कारण है - दोषपूर्ण वाक्य रचना ।
कभी-कभी वाक्य रचना ठीक होने के बावजूद वाक्य में कोई शब्द ऐसा आ जाता है जिससे कुछ का कुछ अर्थ निकलने लगता है ।
इसे शिथिलता दोष कहते हैं ।
वाक्यों में शिथिलता दोष आने का कारण है शब्दों का ठीक अर्थ ज्ञान न होना, व्याकरण की भूल तथा शब्दों का उचित स्थान पर प्रयोग न करना है ।
रेडियो समाचारों में जहाँ तक संभव हो वाक्य साधारण होने चाहिए ।
मिश्रित या संयुक्त वाक्यों को मौखिक रूप से कहने में असुविधा होती है और सुनने में भी ।
कुछ लोग अपनी विद्वता इसी में समझते हैं कि उन्होंने कितने संयुक्त और मिश्रित वाक्य लिखे हैं ।
परंतु यह उनकी भूल है ।
साधारण वाक्यों में अपनी बात कहना सभी के लिये संभव नहीं ।
यह एक कला है ।
प्रसारण विधा में काम करने वाले व्यक्तियों को साधारण वाक्यों में अपनी बात कहने की क्षमता हासिल करने में वर्षों लग जाते हैं ।
हिंदी समाचारों की अधिकांश सामग्री मूलतः अंग्रेजी में ही होती है ।
यहाँ तक कि ज्यादातर समारोह अंग्रेजी भाषा के माध्यम से ही संपन्न कराये जाते हैं ।
अतः हिंदी में रेडियो और टेलीविजन समाचार बनाने के लिए अंग्रेजी का अच्छा ज्ञान होना जरुरी है ।
इतना ही पर्याप्त नहीं, अंग्रेजी से हिंदी में अनुवाद करने की दक्षता भी होनी चाहिए ।
अंग्रेजी के बहुत सारे शब्द हैं जिनका शाब्दिक अर्थ कुछ और होता है, परंतु व्यवहार में उनका अर्थ कुछ और होता है ।
समाचारों में इसी व्यावहारिक अर्थ को व्यक्त किया जाता है ।
उदाहरण के तौर पर प्रशासन द्वारा बहुधा किसी घटना की जाँच का आदेश दे दिया जाता है ।
अब यह जाँच प्रशासनिक जाँच हो सकती है ।
यह जाँच न्यायिक या मैजिस्टेरियल भी हो सकती है ।
बहुधा लोग न्यायिक या मैजिस्टेरियल जाँच में जो भेद है, उसे नहीं समझ पाते हैं और हिंदी में दोनों प्रकार की जाँच के लिए ‘न्यायिक जाँच’ लिख देते हैं ।
परंतु यह गलत है ।
ऐसी परिस्थितियों में या तो जुडीशियल जाँच के लिए वही शब्द रहने दें या उसे न्यायिक जाँच कहें ।
परंतु मैजिस्टेरियल जाँच के लिए कभी भी न्यायिक जाँच शब्द का प्रयोग न करें ।
रेडियो तथा टेलीविज़न समाचार में अनुवाद करते समय ऐसी भूल अक्सर हो जाती है जब व्यक्तियों तथा स्थानों के नाम की वर्तनी गलत लिखी जाती है जिन्हें सुनने के बाद श्रोताओं का मन खिन्न हो जाता है ।
अतः अनुवाद करते समय यह ध्यान रखना चाहिए कि स्थानों तथा व्यक्तियों के नाम उसी तरह लिखे जाएं तथा पढ़े जाएं जिस प्रकार वे मूल भाषा में लिखे या पढ़े जाते हैं ।
अनुवाद के क्षेत्र में एक और प्रवृत्ति देखने को मिलती है ।
यह प्रवृत्ति उचित नहीं कही जा सकती ।
बेहतर तो यही होगा कि दूरदर्शन समाचार कहा जाय ।
आम आदमी यह समझता है ।
आधा हिंदी और आधी अंग्रेजी कहना ठीक नहीं होता है ।
अनुवाद करते समय यह भी देखना चाहिए कि एक समाचार में और पूरे बुलेटिन में एक शब्द का एक ही अनुवाद किया जाए ।
ऐसा न हो कि अंग्रेजी के एक शब्द के कई पर्यायवाची एक ही समाचार में दिये जाएं ।
यह सावधानी संज्ञाओं के अनुवाद के समय अवश्य रखी जानी चाहिए ।
समाचारों में जब भी अनुवाद किया जाये तो प्रयास यही होना चाहिए कि अनूदित सामग्री सहज और सरल हो, कृत्रिम भाषा न लगे ।
अनुवाद की सबसे बड़ी विशेषता यह है कि उसमें मूल की सभी बातें आ जायें ।
दूसरी बात यह कि अनुवाद की गई सामग्री कहीं से भी ऐसा न लगे कि वह अनूदित सामग्री है ।
अंग्रेजी भाषा से अनुवाद करते समय हिंदी भाषा की प्रकृति का ध्यान रखना आवश्यक होता है ।
एकाध उदाहरण ही पर्याप्त है - ’टू हिट द हेडलाइंस’ का अनुवाद ’प्रमुख समाचारों को घायल करना’ कितना उचित है?
यह कोई भी समझ सकता है ।
कुछ और उदाहरण ’फ्लाइंग विजिट’ का अनुवाद ’जहाज से यात्रा करना’, ’सेव स्क्रीन’ का अनुवाद अपनी चमड़ी बचाना ।
‘ऑयल सीड’ का अनुवाद ‘तेल के बीज’ कदापि उचित नहीं कहा जा सकता है ।
हिंदी में ‘एनिवर्सरी’ शब्द के अनुवाद में भी काफी भूलें होतीं हैं ।
वास्तव में ‘बर्थ डे’ या ‘फाउण्डेशन डे’ और उसकी ‘एनिवर्सरी’ दोनों अलग-अलग दिनों के बोधक हैं ।
हिंदी पत्रकारिता का स्तर अंग्रेजी पत्रकारिता की तुलना में बहुधा निम्नतर बताया जाता है ।
उसका सबसे बड़ा कारण यही है कि हिंदी पत्रकारिता की मूल सामग्री अंग्रेजी में होती है जिसे अनुवाद करना पड़ता है ।
अनुवाद की गई भाषा बनावटी भाषा हो जाती है ।
बहुत कम लोग अंग्रेजी सामग्री के आधार पर सहज हिंदी में लिख पाते हैं ।
दूसरा कारण यह है कि अंग्रेजी शब्दों का हिंदी में उचित अनुवाद नहीं हो पाता है ।
प्रायः लोग शब्दानुवाद करते हैं जिससे कई बार निहायत ही हास्यास्पद स्थिति पैदा हो जाती है और लोग हिंदी पत्रकारिता के बारे में व्यंग्य करने लगते हैं ।
समाचारों में भावानुवाद होना चाहिए ।
हिंदी में नये-नये देशज शब्दों को भी अपनाने की प्रवृत्ति बलवती होती जा रही है ।
कभी-कभी तो यह सार्थकता की सभी सीमाएं तोड़ जाती हैं ।
बीते हुए दिन के लिये कई स्थानों पर ‘अगले दिन’ कहते सुना है ।
मुहावरों का प्रयोग भाषा को सरस बना देता है ।
परंतु मुहावरों के प्रयोग में काफी सावधानी बरती जानी चाहिए ।
कई बार गलत मुहावरों के प्रयोग से अच्छी तरह लिखा गया समाचार भी अपना अर्थ खो देता है ।
मुहावरा कुछ शब्दों के प्रयोग से बनाये गए एक पद समूह को कहते हैं जिसका एक विशिष्ट अर्थ हो जाता है ।
पदों के गठन में किसी भी प्रकार का परिवर्तन करने से उस मुहावरे से जो लाक्षणिक अर्थ निकलता है वह समाप्त हो जाता है और वह पद समूह मुहावरा नहीं रह जाता है ।
इस तथ्य को ध्यान में रखकर ही मुहावरों का इस्तेमाल होना चाहिए ।
प्रसंग और प्रयोग के आधार पर मुहावरा वाले शब्द का अर्थ बदलता रहता है ।
एक भाषा के मुहावरे का दूसरी भाषा में अक्षरशः अनुवाद संभव नहीं ।
अगर अनुवाद करने का प्रयास करेंगे तो परिणाम बड़ा हास्यास्पद होगा ।
हाँ, कभी-कभी एक ही अर्थ देने वाले मुहावरे दो भाषाओं में हो सकते हैं ।
ऐसी परिस्थिति में एक भाषा के मुहावरे के स्थान पर दूसरी भाषा का मुहावरा रखा जा सकता है जैसे अंग्रेजी का मुहावरा है - ’ए हार्ड नट टू क्रेक’, हिंदी में इसका अर्थ देने वाला मुहावरा है - वटेढ़ी खीर’ ।
इसके बदले लोहे के चने चबाना इत्यादि मुहावरे का भी प्रयोग विवेकानुसार कर सकते हैं ।
वास्तव में एक भाषा के मुहावरे का दूसरी भाषा में अनुवाद संभव नहीं है जैसे - कुछ लोग ‘टू प्ले विद फायर’ का अनुवाद आग से खेलना करते हैं ।
यह सही नहीं ।
हां, अधिक से अधिक आग के साथ खिलवाड़ कहा जा सकता है ।
इसी प्रकार ‘बर्निंग क्वेश्चन’ का अनुवाद ’जलता सवाल’ करना भी ठीक नहीं ।
इसके लिए ज्वलन्त प्रश्न या ज्वलन्त उदाहरण लिखना ही उचित होगा ।
सारांश यह है कि अंग्रेजी के मुहावरों की तर्ज पर हिंदी में मुहावरा बनाना उचित नहीं ।
एक प्रसिद्ध अखबार में मैंने एक बार पढ़ा - ’लखनऊ की गद्दी के लिए अंतिम लड़ाई’ ।
यह उस अखबार की पहली हेडलाइन थी ।
शब्दों के प्रयोग से स्पष्ट है कि किसी ऐसे संदर्भ में इसका प्रयोग किया गया है जहां इसका असली अर्थ (अभिधा) कुछ और है ।
परंतु यहां वह किसी अन्य अर्थ की ओर संकेत करता है ।
परंतु इस प्रकार के मुहावरों के प्रयोग से अच्छा समाचार नहीं बनता ।
जब तक श्रोता या दर्शक यह नहीं समझ पाता है कि किस संदर्भ में इसका प्रयोग किया गया है तब तक इन शब्दों के प्रयोग का उद्देश्य नहीं पूरा होगा ।
परंतु, अखबार के उसी अंक में दो और कहावतों का प्रयोग हुआ था जिनसे उस लेखक के लेखन की सुंदरता में चार चांद लग गए थे ।
एक प्रयोग देखें - ’आला कमान के निर्देश पर पार्टी कार्यकर्ताओं ने उस उम्मीदवार का साथ देने की घोषणा तो की, बाद में ’तीन तेरह’ हो गए ।
इसी प्रकार कहावतों के अनुवाद में भी कठिनाई आती है ।
प्रत्येक कहावत किसी खास इलाके के इतिहास, वहां की सामाजिक परंपरा, उसकी भौगोलिक स्थिति पर आधारित होती है ।
जैसे - कश्मीर की बर्फबारी को राजस्थान के रेतीले तूफान वाले माहौल में बदलना संभव नहीं ।
कहावत का शब्दानुवाद नहीं किया जाना चाहिए ।
अगर एक भाषा की कहावत का अर्थ देने वाली कोई कहावत दूसरी भाषा में है तो उसका प्रयोग किया जा सकता है ।
अगर अंग्रेजी की कहावत का अर्थ समझ में नहीं आता है तो उसे छोड़ देना ही श्रेयस्कर होगा ।
आजकल विभिन्न टेलीविज़न चैनलों में लोकोक्तियों, कहावतों और मुहावरों का भरपूर प्रयोग हो रहा है ।
यही कारण है कि ज्यादातर लोग इन चैनलों को देखते हैं ।
रेडियो समाचार और टेलीविजन समाचारों में कहावतों और मुहावरों के प्रयोग से ही हम भाषा को प्रभावशाली बना सकते हैं ।
विशेषणों और क्रिया-विशेषणों के प्रयोग से मुहावरेदार भाषा बनाने में कई बार चूक हो जाती है और अर्थ का अनर्थ हो जाता है ।
उदाहरण - ’राजनैतिक अनिश्चितता के कारण शेयरों में गिरावट थमी।
यहाँ लिखने वाले का आशय यह है कि राजनैतिक अनिश्चितता के कारण शेयरों के मूल्यों में जो गिरावट आ रही थी, वह रुक गई है ।
परंतु वाक्यरचना से ऐसा भी लगता है कि राजनैतिक अनिश्चितता के कारण शेयरों में गिरावट रुक गई है ।
जबकि ऐसा संभव नहीं है ।
जब राजनैतिक अनिश्चितता होगी तो शेयर मूल्य गिरने लगेंगे ।
सुप्रसिद्ध भाषाशास्त्री बदरीनाथ कपूर की पुस्तक ’आधुनिक हिंदी प्रयोग कोष’ मुहावरों की जानकारी के लिए एक उपयोगी पुस्तक है ।
पत्रकारिता के विद्यार्थी इसे पढ़ सकते हैं ।
राजनैतिक गतिविधियां दो तरह की होती हैं ।
एक तो कोई भी घटना और दूसरी राजनैतिक नेताओं की गतिविधियां ।
राजनैतिक समाचार लिखते समय घटना और विचार में स्पष्ट भेद किया जाना चाहिए ।
राजनीतिज्ञों के केवल उन्हीं विचारों को नोटिस करना चाहिए जिनमें खबर हो ।
राजनैतिक विवादों से संबंधित समाचार लिखते समय निष्पक्षता और ईमानदारी से रिपोर्टिंग करना अनिवार्य है ।
स्वयं के राजनैतिक विचारों को समाचार पर हावी नहीं होने देना चाहिए ।
किसी भी राजनैतिक मुद्दे का समाचार देते समय उससे संबंधित विभिन्न व्यक्तियों के विचारों को समाचारों में शामिल करना चाहिए ।
समाचार में संतुलन बनाना अनिवार्य है ।
किसी राजनैतिक वक्तव्य में खबर है तो उसे नोटिस करना चाहिए परंतु रेडियो समाचार को प्रचार का माध्यम बनाना उचित नहीं है ।
सांप्रदायिक हिंसा या जातीय हिंसा से संबंधित समाचार देते समय जातियों या संप्रदायों का नाम नहीं देना चाहिए ।
इस प्रकार के समाचार पूरी तरह जाँच परख के बाद ही दिया जाना चाहिए ।
अगर घटना के तथ्यों के प्रसारण से हिंसा बढ़ने का खतरा हो तो उसे नहीं प्रसारित किया जाना चाहिए ।
इस प्रकार की घटनाओं से हुई क्षति के समाचार का स्रोत भी देना चाहिए ।
हिंसा को शांत करने वाले वक्तव्यों को प्रधानता देनी चाहिए ।
मंदिर, मस्जिद, धर्म, गीता, कुरान शब्दों का प्रयोग नहीं करना चाहिए ।
घटना से प्रभावित व्यक्तियों के नाम नहीं दिये जाने चाहिए क्योंकि ऐसा करने से संप्रदायों या जातियों की पहचान हो जाती है और इससे तनाव बढ़ सकता है ।
अदालतों के प्रमुख निर्णय और निर्देश समाचार होते हैं ।
इस प्रकार के समाचार को लिखते समय अत्यंत सावधानी बरतनी चाहिए ।
कहीं ऐसा न हो कि समाचार से अदालत की अवमानना हो जाये ।
इसका सबसे अच्छा तरीका यह है कि अदालत के निर्णय या निर्देश की व्याख्या नहीं करनी चाहिए ।
केवल शुद्ध समाचार ही देना चाहिए ।
जरूरी हो तो आवश्यक पृष्ठभूमि को समाचार में शामिल किया जाना चाहिए ताकि श्रोता खबर को समझ जाये ।
कानून की निगाह में जब तक किसी व्यक्ति को सजा नहीं हो जाती उसे अपराधी नहीं माना जाता ।
विदेश में होने वाली घटनाएं भी रेडियो समाचार बुलेटिन में स्थान पाती हैं ।
चूंकि बड़े देशों में हो रहे परिर्वतनों का हमारे देश पर भी प्रभाव पड़ता है ।
इसके अलावा विदेशों में अब भारी संख्या में भारतीय रहते हैं ।
उनकी रुचि या उनके बारे में स्वदेश में लोग जानने को इच्छुक रहते हैं ।
विदेशों के बारे में अधिकतर समाचार विदेशी एजेंसियों से मिलते हैं ।
उन्हें अपने देश की नीति के अनुरूप फिर से लिखना चाहिए ।
किसी प्रकार के जातीय शब्दों का प्रयोग नहीं करना चाहिए ।
मौसम के बारे में समाचार अवश्य दिया जाना चाहिए ।
यह समाचार मौसम विभाग के वैज्ञानिक से मिल सकता है या मौसम विभाग द्वारा जारी विज्ञप्ति के आधार पर बनाया जा सकता है ।
भूकंप, विस्फोट, युद्ध, अपहरण से संबंधित समाचार इस श्रेणी में आते हैं ।
इस प्रकार के समाचार लिखते समय घटना से संबंधित नई सूचनाओं के अलावा घटना की मूल बातों को दुहराना चाहिए ।
क्योंकि बहुत से श्रोता जो पहले यह खबर नहीं सुने होंगे उनकी जानकारी के लिये ऐसा करना जरुरी है ।
भारत एक प्रजातांत्रिक देश है ।
सरकारी नियंत्रण में होने के कारण आकाशवाणी और दूरदर्शन संसद के जरिये लोगों के प्रति जवाब देह हैं ।
लोगों को जानकारी देना इन दोनों संस्थाओं का दायित्व है ।
अतः इन्हें निष्पक्षता और सच्चाई के साथ काम करना चाहिए ।
कानून और व्यवस्था के तहत तथा देश की सुरक्षा को ध्यान में रखते हुए इन दोनों ही संस्थाओं को जनहित में रखते हुए खबरें देनी चाहिए ।
‘साक्षात्कार’ समाचार का एक महत्वपूर्ण माध्यम है ।
साक्षात्कार लेना एक कला है ।
भेंटवार्ता में कुशलता प्राप्त किये बिना कोई भी पत्रकार श्रेष्ठ पत्रकार नहीं बन सकता ।
किसी भी घटना की पूरी जानकारी सभी संबंद्ध पक्षों से बातचीत किये बिना नहीं मिल सकती ।
इस प्रक्रिया में व्यक्तियों के साक्षात्कार लेने पड़ते हैं ।
केवल सरकारी प्रेस नोट या वक्तव्यों के आधार पर सही समाचार की जानकारी नहीं दी जा सकती है ।
भेंटवार्ता मोटे तौर पर दो प्रकार की होती है ।
पहली श्रेणी में वह भेंटवार्ता है जिसमें किसी व्यक्ति के व्यक्तित्व के बारे में जानकारी हासिल की जाती है ।
दूसरी श्रेणी की भेंटवार्ता में किसी समाचार के बारे में जानकारी ली जाती है ।
दूसरी प्रकार की भेंटवार्ता में ही समाचार निकल कर आता है ।
किसी घटना के बारे में किसी व्यक्ति की प्रतिक्रिया, उससे संबंधित तथ्य तथा घटना के कारण आदि की जानकारी इसी प्रकार की भेंटवार्ता से प्राप्त की जा सकती है ।
साक्षात्कार के पहले संवाददाता को विषय के बारे में जानकारी इकट्ठी कर लेनी चाहिए ।
इस संबंध में अखबार की कतरन, एजेंसी कापी या कोई पुस्तक जो भी सामग्री हो देख लेनी चाहिए ।
भेंटवार्ता का उद्देश्य विचारों का आदान प्रदान करना नहीं है बल्कि जानकारी हासिल करना है ।
कई लोग मीडिया के सामने कुछ कहने में हिचकिचाते हैं परंतु थोड़ी देर बात करने के बाद ऐसे लोग भी आवश्यक जानकारी देने लगते हैं ।
भेंटवार्ता करने वाले संवाददाता का हमेशा यही प्रयास होना चाहिए कि वह कुछ जानकारी हासिल कर सकें ।
महत्वपूर्ण जानकारी मिल जाने के बाद तुरंत भेंटवार्ता बंद नहीं करनी चाहिए ।
इससे साक्षात्कार देने वाले व्यक्ति को शक हो सकता है ।
भेंटवार्ता में मुलाकात के पहले क्षण और पहले सवाल पर ही भेंटवार्ता की सफलता निर्भर करती है ।
मिलते ही अचानक मुख्य सवाल नहीं पूछना चाहिए ।
कुछ इधर-उधर की बातें करने के बाद साक्षात्कार देने वाले व्यक्ति को सहज स्थिति में लाना चाहिए ।
इसके बाद धीरे-धीरे प्रमुख सवाल पूछना चाहिए ।
अगर जरुरी नहीं हो तो ऐसे सवाल नहीं पूछना चाहिए जिनका उत्तर केवल "हां" या "ना" में दिया जा सकता है ।
संवाददाता की सफलता इस बात पर है कि वह बातचीत पर अपना नियंत्रण बनाये रखे ।
भेंटवार्ता करते समय जिससे बातचीत की जा रही है, उसकी शारीरिक भाव भंगिमा पर भी ध्यान देना चाहिए ।
टेलीविजन में तो तस्वीर भी रिकार्ड हो जाता है परंतु रेडियो संवाददाता को इसे अपने शब्दों में बताना होता है ।
मुख्य बात यह है कि संवाददाता को जिस व्यक्ति का साक्षात्कार लेना है उसके मन में अपने प्रति विश्वास पैदा करना चाहिए ।
एक रिश्ता स्थापित करना चाहिए ताकि वह खुलकर बातचीत कर सके ।
कई बार इसके लिये टेप रिकार्डर या कैमरे को बंद करके भी बात की जाती है ।
नोट बुक तुरंत नहीं खोलनी चाहिए ।
अगर रिकार्डर या कैमरे के बिना इंटरव्यू करते हैं तो तुरंत नोट बुक मत निकालिए ।
कुछ लोग नोट बुक देखते ही घबड़ा जाते हैं ।
इसके विपरित कुछ लोग चाहते है कि जैसा कह रहे हैं वैसा ही प्रकाशित या प्रसारित होना चाहिए अतः नोट बुक के उपयोग के बारे में कोई निश्चित सिद्धांत नहीं है ।
उचित यही है कि भेंटवार्ता की मुख्य बातें नोट करनी चाहिए और इन्हें सुरक्षित भी रखनी चाहिए ।
नोट लेने के लिये आशुलिपि जानना जरूरी नहीं ।
हर संवाददाता को अपनी शैली विकसित करनी चाहिए जिससे जल्दी से जल्दी मुख्य बातों को नोट किया जा सके ।
भेंटवार्ता को समाचार शैली के अलावा प्रश्नोत्तर शैली या रूपक शैली में भी लिखा जा सकता है ।
व्यक्तित्व पर आधारित भेंटवार्ता को प्रश्नोत्तर शैली में लिखना अच्छा होता है जबकि भेंटवार्ता में प्राप्त सामग्री को साहित्यिक शैली में रूपक के रूप में भी प्रस्तुत किया जा सकता है ।
अगर भेंटवार्ता के दौरान कोई बात ‘ऑफ दी रिकार्ड’ कही गई हो तो उसे प्रसारित या प्रकाशित नहीं किया जाना चाहिए ।
परंतु कई बार जनहित में कही ‘आफ दी रिकार्ड’ बातों को भी समाचार में शामिल किया जाता है इसके बारे में संवाददाता का अपना विवेक ही निर्णायक होता है ।
साक्षात्कार समाचार का बहुत महत्वपूर्ण माध्यम है ।
दुनिया भर में साक्षात्कार के बाद लिखी गई स्टोरी से कई तरह के परिवर्तन हो गये हैं ।
सरकारें भी गिर जाती हैं ।
आर्थिक उथल पुथल मच जाती है ।
अब संवाददाता को न्यूज रीडर की तरह समाचार भी पढ़ना पड़ता है ।
वॉयस कास्ट करते समय संवाददाता स्वयं अपना लिखा हुआ समाचार पढ़ता है ।
रेडियो समाचार की भाषा बोलचाल की भाषा होती है ।
परंतु लोग बोलते समय इस ढंग से बोलते हैं कि उनकी बात समझ में नहीं आती ।
संवाददाता को अपनी आवाज में भी अभ्यास करके सुधार करना चाहिए ।
उच्चारण शुद्ध होना चाहिए ।
प्रत्येक शब्द स्पष्ट होना चाहिए ।
कुछ लोग अक्षरों को चबा जाते हैं ।
यह ठीक नहीं ।
हर एक शब्द अलग बोला जाना चाहिए ।
संवाददाता को सांस भरने और छोड़ने का अभ्यास करना चाहिए ।
संवाद बोलना या पढ़ना एक कला है जिसे अभ्यास के जरिये ही सीखा जा सकता है ।
एक संवाददाता को हमेशा सजग रहना चाहिए ।
उसे ‘नोज़ फॉर न्यूज’ विकसित करनी चाहिए ।
उसे यह पता होना चाहिए कि किस घटना में ज्यादा लोग रुचि रखते हैं ।
संवाददाता को अपने आस-पास की घटनाओं पर नजर रखनी चाहिए ।
इससे समाचार बुलेटिन सजीव हो जाता है ।
इसकी विश्वसनीयता बढ़ जाती है ।
वॉयस कास्ट में दो पक्ष हैं ।
पहली बात संवाददाता को इस तरह बोलना चाहिए कि उसकी आवाज स्पष्ट हो, आधिकारिक हो और सुनने में सहज लगे ।
इसका दूसरा पहलू यह है कि वॉयस कास्ट कैसे लिखा जाये ।
वॉयस कास्ट में संवाददाता झलकता है ।
यह बहुत बड़ा नहीं होना चाहिए ।
वॉयस कास्ट ज्यादा से ज्यादा 50 सेकेंड या एक मिनट का होना चाहिए ।
इसी तरह का एक अन्य कार्यक्रम होता है, उसे ’न्यूज कैप्सूल’ कहते हैं ।
इसमें वॉयस कास्ट एक्चुएलिटी या बाइट और साक्षात्कार के अंश होते हैं ।
वॉयस कास्ट और वॉयस ओवर में अंतर होता है ।
दोनों में संवाददाता की आवाज होती है ।
परंतु वॉयस कास्ट रेडियो के लिये होता हैं ।
जबकि वॉयस ओवर टी.वी. में होता है ।
टी.वी. में संवाददाता पिक्चर के आधार पर अपनी आवाज देता है ।
जबकि रेडियो संवाददाता को हर बात का वर्णन करना पड़ता है क्योंकि वहां चित्र नहीं होता है ।
संसद और विधान मंडल लोकतंत्र के प्राण हैं ।
अतः वहां जो कुछ होता है उसका कवरेज मीडिया में प्रमुखता से होता है ।
संसद का मतलब लोकसभा और राज्य सभा ।
लोकसभा का अध्यक्ष लोकसभा के सदस्यों में से चुना जाता है, जबकि उपराष्ट्रपति राज्य सभा के पदेन सभापति होते हैं ।
राज्यों में विधान मंडल का मतलब विधान सभा और विधान परिषद से होता है ।
कुछ राज्यों में विधान सभा ही होती है ।
रेडियो समाचार कर्मियों को संसद और विधान मंडल के बारे में मूल बातों की जानकारी होनी चाहिए ।
संसद और विधान मंडलों के समाचार लिखने से पहले इन संस्थाओं की कार्यविधि के बारे में जानकारी प्राप्त कर लेनी चाहिए ।
एक महत्वपूर्ण बात यह है कि संसद या विधान मंडल की कार्यवाही से जो अंश निकाल दिया जाता है उसे समाचारों में नहीं लेना चाहिए ।
यह प्रश्नकाल के तुरंत बाद प्रारंभ होता है ।
इस अवधि के दौरान उन मुद्दों को उठाते हैं जो उस दिन की कार्यवाही में सूचीबद्ध नहीं होते हैं ।
शून्य काल में अक्सर हंगामा और शोर-शराबा हो जाता है ।
उस समय कुछ समझ में नहीं आता कि वास्तव में किस बात की चर्चा हो रही थी ।
परंतु रेडियो संवाददाता की यह जिम्मेदारी है कि वह सही समाचार दे ।
इसके लिये उसे संसद और विधान मंडल के सचिवालय के अधिकारियों से जान पहचान बनाकर रखनी चाहिए ।
वे काफी सहायक होते हैं ।
शून्यकाल के दौरान जो मुद्दे उठाये जाते हैं उन पर समाचार बनाते समय मुद्दा उठाने वाले सदस्य का नाम देना चाहिए ।
यह प्रस्ताव विपक्ष द्वारा किसी मुद्दे पर सरकार की कथित विफलता पर आधारित होता है ।
प्रारंभ में लोकसभा अध्यक्ष या विधानसभा अध्यक्ष इस बात पर सदस्यों की राय जानते हैं कि इस प्रस्ताव पर चर्चा मंजूर की जाए या नहीं ।
अगर स्पीकर के निर्णय के अनुसार काम रोको प्रस्ताव चर्चा के लिये मंजूर कर लिया जाता है तो इस पर तुरंत चर्चा होती है ।
अगर काम रोको प्रस्ताव सदन से पारित हो जाता है, तो सरकार को त्याग पत्र देना पड़ता है ।
संसद और विधान मंडलों का मुख्यकार्य कानून बनाना है ।
इसके लिये किसी भी सदन में विधेयक पेश किया जा सकता है ।
परंतु जो सदस्य बिल या विधेयक प्रस्तुत करता है, उसका नाम या जो उसके प्रस्तुत करने का विरोध करता है उसका नाम समाचार में अवश्य दिया जाना चाहिए ।
बिल से संबंधित मंत्री या किसी अन्य मंत्री द्वारा विधेयक प्रस्तुत किया जाता है ।
इस पर समान्य बहस होती है ।
फिर मंत्री सदस्यों द्वारा उठाये गये मुद्दों का जवाब देते हैं ।
यहां तक कि कार्यवाही को बिल की फर्स्ट रीडिंग कहा जाता है ।
इसके बाद संबंधित बिल पर विचार के लिए प्रस्ताव किया जाता है ।
जो आमतौर पर स्वीकार कर लिया जाता है ।
इसके बाद विधेयक के प्रावधानों पर चर्चा होती है ।
संसदीय समितियों और राज्यों में विधान मंडल की समितियों द्वारा भी विधेयकों पर विचार विमर्श का कार्य किया जाता है ।
ये समितियाँ दो प्रकार की होती हैं ।
स्थायी समिति तथा अस्थाई कमेटी ।
संसद या विधान मंडल को कवर करना पेचीदा मामला है ।
इसे अनुभवी लोग ही करते हैं ।
रेडियो संवाददाता को ’वाक आउट’ धरना, सदन के बेल में जाना आदि को अच्छी तरह समझ लेना चाहिए ।
आमतौर पर सदन में हंगामे की खबर देते समय किसी सदस्य को जिम्मेदार नहीं ठहराया जाना चाहिए ।
सदन या विधान मंडल के रेडियो संवाददाता को सदन के अधिकारियों और सचिवालय से संपर्क बनाये रखना चाहिए ।
कोई संदेह होने पर उनसे सलाह लेनी चाहिए ।
अदालत ने कहा कि सरकार एफएम रेडियो चैनल्स पर समाचार प्रसारण पर रोक कैसे लगा सकती है, जबकि सामुदायिक रेडियो चैनल्स की पहुँच आसान है।
अदालत ने सवाल पूछा कि सरकार निजी रेडियो स्टेशनों को समाचार प्रसारित करने की अनुमति क्यों नहीं दे रही।
इन तर्कों को सुनने के बाद अदालत ने केंद्र सरकार को नोटिस जारी किया।
उल्लेखनीय है कि भारत में बड़ी संख्या में प्राइवेट एफएम रेडियो स्टेशन सक्रिय हैं, लेकिन सिर्फ आकाशवाणी के एफएम स्टेशनों से ही समाचार प्रसारित होते हैं।
अभी एफएम पर सिर्फ मनोरंजन कार्यक्रम प्रसारित करने की अनुमति है।
जब से भारत में निजी एफएम रेडियो शुरू हुए हैं तभी से इस तरह की बातें सुनी जा रही हैं कि सरकार निजी स्टेशनों को समाचार और सामयिक विषयों के प्रसारण की अनुमति दे सकती है।
लेकिन सरकार इस मामले में बातों से आगे कुछ ठोस कदम उठाने में हमेशा से टालमटोल करती रही हैं।
संयुक्त राष्ट्र रेडियो मीडिया संगठनों और रुचि रखने वाले व्यक्तियों को समाचार और फ़ीचर उपलब्ध कराने वाली संयुक्त राष्ट्र की रेडियो सेवा है ।
संयुक्त राष्ट्र रेडियो के संपादकीय कार्यालय न्यूयॉर्क में संयुक्त राष्ट्र के मुख्यालय में हैं ।
संयुक्त राष्ट्र रेडियो मुख्यतः विश्व भर में संयुक्त राष्ट्र के कामकाज और गतिविधियों को कवर करता है ।
संयुक्त राष्ट्र रेडियो को संयुक्त राष्ट्र की तमाम गतिविधियों और छोटी-बड़ी हस्तियों तक असाधारण पहुँच हासिल है ।
संयुक्त राष्ट्र रेडियो का उद्देश्य संयुक्त राष्ट्र की गतिविधियों की निष्पक्ष कवरेज उपलब्ध कराना है ।
संयुक्त राष्ट्र रेडियो को न्यूयॉर्क स्थित मुख्यालय और दुनिया भर में इसके कार्यालयों और मिशनों तक ऐसी पहुँच हासिल है जो किसी अन्य संगठन या व्यक्ति को हासिल नहीं है ।
संयुक्त राष्ट्र रेडियो अक्सर संयुक्त राष्ट्र के कर्मचारियों, पदाधिकारियों और बड़ी हस्तियों के साथ विशेष इंटरव्यू करता है ।
इसके अलावा विश्व भर में फैले सूचना और मीडिया नेटवर्क के ज़रिए ऐसे लोगों के भी इंटरव्यू किए जाते हैं जिन्हें संयुक्त राष्ट्र की योजनाओं और गतिविधियों से फ़ायदा पहुँचता है ।
संयुक्त राष्ट्र रेडियो से प्रतिदिन छह आधिकारिक भाषाओं में समाचार सामग्री उपलब्ध होती है और ये भाषाएँ हैं – अरबी, चीनी (मेंडरिन), अंग्रेज़ी, फ्रेंच, रूसी और स्पेनिश ।
इन छह आधिकारिक भाषाओं के अलावा किशवाहिली और पुर्तगाली में भी रोज़ाना समाचार सामग्री उपलब्ध होती है ।
हर भाषा की अपनी वेबसाइट है जहाँ पर रेडियो कार्यक्रम के साथ-साथ लिखित रूप में भी ये सामग्री उपलब्ध रहती है ।
हिन्दी, उर्दू, बांग्ला और इंडोनेशियाई भाषाओं में साप्ताहिक समाचार कार्यक्रम भी प्रसारित किए जाते हैं जो इन भाषाओं की वेबसाइटों पर उपलब्ध रहते हैं ।
संयुक्त राष्ट्र रेडियो अब परंपरागत रूप में अपने कार्यक्रम प्रस्तुत नहीं करता है, बल्कि सभी ऑडियो सामग्री वेबसाइट पर उपलब्ध कराई जाती है जिसे सरल रूप में सुना जा सकता है या डाउनलोड भी किया जा सकता है ।
इस सामग्री को कोई भी संगठन या व्यक्ति मुफ़्त इस्तेमाल कर सकते हैं।
दुनिया भर में संयुक्त राष्ट्र रेडियो के सैकड़ों पार्टनर हैं जो इस सामग्री को अपनी सुविधानुसार रेडियो पर प्रसारित करते हैं।
इसलिए हो सकता है कि अपने आसपास के किसी रेडियो स्टेशन से भी आप संयुक्त राष्ट्र रेडियो के किसी रिपोर्टर की रिपोर्ट या हमारा कार्यक्रम सुनते हों।
कोई भी व्यक्ति संयुक्त राष्ट्र रेडियो की वेबसाइट मुफ़्त इस्तेमाल कर सकता है और हम ज़्यादा से ज़्यादा संख्या में व्यक्तियों और संगठनों को ऐसा करने के लिए प्रोत्साहित करते हैं ।
संयुक्त राष्ट्र रेडियो की समाचार सामग्री को विश्व भर में सैकड़ों रेडियो पार्टनर प्रसारित करते हैं ।
संयुक्त राष्ट्र रेडियो की अंग्रेज़ी यूनिट की ज़्यादा से ज़्यादा कोशिश ये रहती है कि हर एक समाचार या फ़ीचर को स्वतंत्र रूप से उपलब्ध कराया जाए ताकि पार्टनर रेडियो उसे आसानी से प्रसारित कर सकें ।
हर समाचार या फ़ीचर के साथ क्यू यानी इंट्रो उपलब्ध होता है जो रिपोर्ट से पहले पढ़ा जाता है ।
संयुक्त राष्ट्र रेडियो रोज़ाना 10 मिनट का कार्यक्रम तैयार करता है जिसमें समाचार बुलेटिन और दो फ़ीचर होते हैं ।
ये सभी सोमवार से शुक्रवार तक संयुक्त राष्ट्र रेडियो की वेबसाइट और आई-ट्यून्स पर 1800 जीएमटी (ग्रीनिच मान समय) पर अपलोड की जाती है ।
संयुक्त राष्ट्र रेडियो अपनी सामग्री के लिए कोई भी शुल्क नहीं लेता ।
ये सामग्री बिल्कुल मुफ़्त उपलब्ध होती है और कोई भी व्यक्ति या संगठन इसका इस्तेमाल कर सकता है ।
संयुक्त राष्ट्र रेडियो की तमाम सामग्री ऑनलाइन यानी इसकी विभिन्न वेबसाइटों पर उपलब्ध रहती है ।
जैसे हिन्दी सामग्री इस वेबसाइट पर उपलब्ध रहती है – www.unmultimedia.org/radio/hindi/ वेबसाइट पर सामान्य रजिस्ट्रेशन के बाद इस सामग्री को सुना और डाउनलोड किया जा सकता है ।
जब आप पहली बार ऑडियो डाउनलोड करने की कोशिश करेंगे तो वेबसाइट आपको रजिस्ट्रेशन के लिए प्रेरित करेगी ।
आप अपने निजी या किसी संगठन के ईमेल के ज़रिए ये रजिस्ट्रेशन कर सकते हैं ।
रजिस्ट्रेशन की प्रक्रिया से संयुक्त राष्ट्र रेडियो को अपने पार्टनर संगठनों को महत्वपूर्ण सूचना और सामग्री उपलब्ध कराने में मदद मिलती है ।
संयुक्त राष्ट्र रेडियो इस सूचना का इस्तेमाल बेहतर सेवा मुहैया कराने में कर सकता है ।
संयुक्त राष्ट्र रेडियो की तमाम सामग्री mp3 फॉरमैट में होती है जिसे आसानी से सुना और डाउनलोड किया जा सकता है ।
ज़्यादातर सामग्री तीन मिनट तक लंबी होती है जिसका वज़न तीन एमबी तक होता है ।
अगर किसी कारणवश आप इन फाइलों को डाउनलोड नहीं कर पाते हैं तो कुछ मामलों में हम ईमेल के ज़रिए इन फाइलों को आपको भेज सकते हैं ।
संयुक्त राष्ट्र की गतिविधियों से संबंधित समाचार के सुझावों का सदैव स्वागत है ।
ये सुझाव भेजने के लिए कृपया वेबसाइट पर दिए गए सम्पर्क लिंक का प्रयोग करें ।
जी हाँ, हर भाषाई यूनिट सोशल मीडिया प्लेटफॉर्म पर अपनी मौजूदगी बनाए रखने की कोशिश करती है ।
अंग्रेज़ी यूनिट फ़ेसबुक और ट्विटर पर आपसे सम्पर्क की सदैव इच्छुक है ।
संयुक्त राष्ट्र रेडियो के लिए तमाम रिक्तियों की सूचना इसकी भर्ती वेबसाइट पर मौजूद रहती है ।
संयुक्त राष्ट्र रेडियो के यहाँ वॉलंटियर अवसर नहीं उपलब्ध हैं, अलबत्ता संयुक्त राष्ट्र के इंटर्न कार्यक्रम के ज़रिए इंटर्न के लिए आवेदन अवश्य स्वीकार करता है ।
संयुक्त राष्ट्र रेडियो अपने रेडियो पार्टनर संगठनों से इंटरव्यू के अनुरोध स्वीकार करता है जिन पर गुणवत्ता के आधार पर ग़ौर किया जाता है ।
सभी भाषाओं की वेबसाइटों पर खोज बटन भी होता है जिसमें कोई शब्द लिखकर आप किसी ख़ास समाचार या सामग्री को खोज सकते हैं ।
संयुक्त राष्ट्र की अनेक वेबसाइटें विभिन्न विषयों और क्षेत्रों में इसकी गतिविधियों के बारे में विशिष्ट और विस्तृत सामग्री मुहैया कराती हैं ।
ये वेबसाइट समय-समय पर अपडेट की जाती हैं जिनके संसाधनों का मुफ़्त लाभ उठाया जा सकता है ।
प्रधानमंत्री मनमोहन सिंह ने कल नई दिल्ली में भारतीय राजदूतों और उच्चायुक्तों के सम्मेलन में कहा कि भारत की विदेश नीति का सबसे महत्वपूर्ण लक्ष्य देश के हित के अनुकूल वैश्विक वातावरण तैयार करना है ।
डॉक्टर मनमोहन सिंह ने कहा कि भारत सभी बड़ी शक्तियों के साथ दीर्घकालिक और आपसी हित पर आधारित सम्बंधों का इच्छुक है ।
उन्होंने कहा कि वैश्विक अर्थव्यवस्था के साथ बड़े पैमाने पर जुटने से भारत को लाभ होगा और भारत की जनता को अपनी सृजनात्मक क्षमता के अनुसार काम करने में मदद मिलेगी ।
प्रधानमंत्री ने कहा कि देश की नीति में उसकी प्राथमिकताएं और चिंताएं स्पष्ट रुप से सामने आनी चाहिए ।
मुख्यमंत्री नीतीश कुमार ने छठ पर्व के लिए गंगा नदी के सभी घाटों पर साफ सफाई और सुरक्षा का पुख्ता प्रबंध करने का निर्देश दिया है ।
श्री कुमार ने प्रशासन के आला अधिकारियों को निर्देश देते हुए कहा कि छठ के अक्सर पर तैयारियों का माइक्रो लेवेल से अध्ययन करें ।
उन्होंने कहा कि कई घाटो पर जाने के लिए रास्ता बनाया जा रहा है ।
इन रास्तों को चौड़ा बनाने और उस पर रोशनी का पुख्ता इंतजाम भी किया जायेगा ।
मुख्यमंत्री ने कहा कि जल संसाधन विभाग को निर्देश दिया गया है कि वह घाटों पर पानी की मापी कराये और जहां तक छठव्रती जा सकते हो वहां तक बांस, बल्ले से घेर दिया जाये ताकि उससे आगे कोई नहीं जा सके ।
इसके साथ ही सभी घाटों पर गोताखोर भी तैनात किये जाये ।
ग्रामीण विकास मंत्री नीतीश मिश्रा ने कहा कि महात्मा गांधी राष्ट्रीय ग्रामीण रोजगार गारंटी योजना, मनरेगा दिवस जाँच में वैशाली सबसे फिसड्डी जिला साबित हुआ है ।
वहीं इस मामले में औरंगाबाद अव्वल रहा ।
उन्होंने कहा कि जाँच में दोषी पाये गये कर्मियों पर कार्रवाई करने की व्यवस्था की गयी है ।
केंन्द्र सरकार ने पूरे देश में पेट्रोल पंपों पर गैर सब्सिडी वाले पाँच किलोग्राम के रसोई गैस सिलेंडर बेचने का फैसला किया है ।
मुख्यमंत्री हेमंत सोरेन राज्य में चल रहे मदरसों को अनुदान देने के लिए सारी प्रक्रिया पूरी करने के लिए मानव संसाधन विकास विभाग को निर्देश दिया है ।
श्री सोरेन ने कहा है कि जल्द ही मंत्रिमंडल की बैठक आयोजित कर इसमें आ रही अड़चनों को दूर करते हुए अनुदान संबंधी प्रस्ताव पारित कर लिया जाएगा ।
उन्होंने इस संबंध में मानव संसाधन विकास विभाग के सचिव के० विद्यासागर को इस बावत पूरी तैयारी करने को कहा है, ताकि पन्द्रह नवंबर को आयोजित होनेवाले स्थापना दिवस समारोह में मदरसों को अनुदान देने की घोषणा की जा सके ।
रांची में बम बरामद होने के बाद पुलिस विभाग ने झारखंड में सतर्कता निर्देश जारी कर दिया है ।
राज्य के पुलिस महानिदेशक राजीव कुमार ने बताया है कि शुक्रवार को छठ पर्व और पन्द्रह नवंबर को राज्य गठन दिवस होने के मद्देनजर किसी अप्रिय घटना से बचने के लिए यह निर्देश जारी किया गया है ।
इसके तहत पुलिस अधीक्षकों से कहा गया है कि वे कोई भी अप्रिय घटना न होने देने के लिए सुरक्षा के पुख्ता इंतजाम करें ।
जैसा कि आप जानते हैं कि चार नवंबर को झारखंड की राजधानी रांची स्थित हिन्दपीड़ी थानाक्षेत्र से कई बम बरामद हुए थे ।
इधर राष्ट्रीय जाँच एजेंसी, एनआईए और झारखंड पुलिस की टीम द्वारा इस बम कांड के आरोपियों की धरपकड़ के लिए विभिन्न जगहों पर छापामारी अभियान जारी है ।
श्रम मंत्री चन्द्रशेखर दूबे ने लातेहार जिले के चंदवा स्थित अभिजीत ग्रुप के प्रस्तावित पावर प्लांट के कर्मचारियों को पिछले आठ महीने से वेतन नहीं दिये जाने के मामले को गंभीरता से लिया है ।
यहां कर्मचारी पिछले चार अक्टूबर से अपने वेतन की मांग को लेकर हड़ताल पर हैं ।
इस संबंध में कर्मचारियों का एक प्रतिनिधिमंडल श्रम मंत्री से मिला था और मामले पर उचित कार्रवाई करने का आग्रह किया था ।
इसके बाद श्री दूबे ने संबंधित कंपनी को नोटिस जारी करते हुए तत्काल अपनी राय स्पष्ट करने का निर्देश दिया है ।
राज्य के शहरी इलाकों में रहनेवाले आर्थिक रूप से कमजोर लोगों के लिए नगर विकास विभाग चालीस हजार नये आवासों का निर्माण करेगा ।
ये आवास लाभुकों की निजी जमीन पर बनेगी और भूमिहीन झुग्गी झोपड़ी में रहनेवाली लोगों के लिए सरकार द्वारा उपलब्ध करायी गयी जमीन पर ये आवास बनाये जाएंगे ।
कल देवघर में राज्य के नगर विकास मंत्री सुरेश पासवान ने इसकी जानकारी दी ।
उन्होंने सरकार द्वारा शहरी इलाकों में चलायी जा रही कल्याणकारी योजनाओं के बारे में भी जानकारी दी ।
कांगड़ा जिला प्रशासन ने अंतरराष्ट्रीय क्रिकेट स्टेडियम धर्मशाला को एचपीसीए के सपुर्द कर दिया है ।
राज्य के अनेक भागों में बीती रात 8 बजकर 23 मिनट पर भूकंप के हल्के झटके महसूस किए गए ।
रिक्टर पैमाने पर इस भूकंप की तीव्रता 4 दशमलव 9 मापी गई और ये करीब 3 से 4 सैकेंड तक जारी रहे ।
मौसम विभाग के निदेशक मनमोहन सिंह के अनुसार इस भूकंप का केन्द्र पंजाब के होशियारपुर जिले में जमीन से करीब 10 किलोमीटर नीचे रहा ।
चंबा, सोलन, सिरमौर, हमीरपुर व उना जिलों में भी भूकंप के झटके महसूस होने की खबर मिली है ।
इस भूकंप से फिलहाल जानमाल की किसी क्षति का समाचार नहीं है ।
सोलन ज़िला शहरी कांग्रेस सामिति की बैठक अध्यक्ष जतिन साहनी की अध्यक्षता में हुई जिसमें शहर की बूथ समितियों के गठन पर चर्चा की गई ।
उन्होंने बताया कि इन समितियों का कार्यभार सक्रिय सदस्यों को देने का निर्णय सर्वसम्मति से लिया गया ।
इसके अलावा लोगों को कांग्रेस की नीतियों से जागरूक कराने के लिए एक विशेष योजना तैयार की गई ।
साहनी ने कहा कि अगले लोकसभा चुनाव के लिए कांग्रेस कार्यकर्ताओं को जोड़ने में प्राथमिकता से कार्य किया जाएगा ।
शिमला शहरी, मशोबरा, ननखड़ी, नेरवा और चौपाल खंडों झुग्गी-झोंपडी व घुमंतू लोगों के बाहुल्य इलाकों में 24 से 26 नवम्बर तक विशेष पोलियो प्रतिरक्षण अभियान चलाया जाएगा ।
एक सरकारी प्रवक्ता ने शिमला में बताया कि इन खंडों में 56 स्थानों को चिन्हित किया गया हैं जहां 1 हजार 39 बच्चों को पोलियो प्रतिरक्षण खुराक दी जाएगी ।
इस उद्देश्य के लिए स्वास्थ्य विभाग की 14 टीमें गठित की गई हैं ।
सतलुज जल विद्युत निगम द्वारा संचालित 15 सौ मैगावाट उत्पादन क्षमता की नाथपा झाकड़ी जल विद्युत परियोजना में इस वित वर्ष की पहली छमाही के लाभ में पिछले वर्ष की तुलना में 8 दशमलव शून्य 5 फीसदी की वृद्धि दर्ज की गई है ।
निगम के एक प्रवक्ता ने बताया कि यह लाभ 7 सौ 58 करोड़ 87 लाख रुपए हो गया है ।
समूचा प्रदेश कड़ाके की ठंड की चपेट में है ।
किन्नौर व कुल्लू जिलों समेत कुछ भागों में हल्की वर्षा का समाचार है जबकि उंची चोटियों पर हिमपात बीती रात भी जारी रहा ।
इससे तापमान में काफी गिरावट दर्ज की गई है ।
शिमला समेत अनेक भागों में बादल छाए हुए हैं और ठंडी हवाएं लोगों को लगातार परेशान कर रही हैं ।
मौसम विभाग के अनुसार अगले तीन दिन तक ऐसा ही मौसम बने रहने की संभावना है जिससे लोगों को शीत लहर से कोई राहत मिलती नजर नहीं आ रही है ।
उच्चतम न्यायालय ने अपने एक अहम फैसले में संगीन मामलों में पुलिस को बिना जाँच के भी एफ.आई.आर. दर्ज करने को कहा है ।
कोर्ट ने कहा है कि ऐसे मामलों में गिरफ्तारी भले ही जाँच के बाद हो, लेकिन एफ.आई.आर. दर्ज करने में देर नहीं होनी चाहिए ।
यह फैसला उच्चतम न्यायालय के मुख्य न्यायाधीश समेत पाँच न्यायाधीशों की एक बेंच ने दिया है ।
इस फैसले से पहले किसी मामले में एफ.आई.आर. दर्ज होगी या नहीं यह फैसला पुलिस का होता था, लेकिन न्यायालय के इस फैसले के बाद पुलिस को एफ.आई.आर. दर्ज करनी होगी और उसे प्राथमिक जाँच के रिकॉर्ड भी रखने होंगे ।
विधानसभा चुनाव के लिए नामांकन पत्र भरने की आज अंतिम तारीख है ।
अब तक मिले समाचारों के अनुसार कुल 1422 उम्मीदवारों ने नामांकन पत्र दाखिल किये ।
आज दोपहर 12 बजे तक 21 उम्मीदवारों ने नामजदगी के पर्चे भरे ।
नामांकन पत्रों की जाँच कल की जायेगी ।
16 नवम्बर तक नाम वापस लिये जा सकेंगे ।
इसके बाद ही चुनावी तस्वीर पूरी तरह साफ होगी ।
आज डीडवाना से भाजपा के प्रत्याशी यूनुस खान ने नामजदगी का पर्चा भरा ।
बारां के सभी विधानसभा क्षेत्रों में निर्वाचन विभाग की ओर से मतदाता जागरुकता कार्यक्रम चलाया जा रहा है ।
जिला निर्वाचन अधिकारी ने कल चार चेतना रथों को हरी झण्डी दिखाकर रवाना किया ।
ये गाँव-गाँव जाकर मतदाताओं को मतदान की प्रक्रिया और वोट के महत्व के बारे में लोगों को बतायेंगे ।
उदयपुर जिला प्रशासन तथा नेहरू युवा केन्द्र द्वारा पंचायत समिति गोगुंदा और कोटडा के देवला गाँव में कल युवा मण्डल के पदाधिकारियों ने मतदाता जागरूकता का संकल्प लिया ।
इसके साथ ही उदयपुर में मतदाताओं के लिए ईवीएम की जानकारी देने हेतु ईवीएम प्रदर्शन कार्यक्रम चलाया जा रहा है ।
बारां जिले में निर्वाचन विभाग की ओर से तैनात मजिस्ट्रेट ने बारां-अटरु विधानसभा क्षेत्र में राष्ट्रीय राजमार्ग संख्या 27 पर एक कार से साढ़े 16 लाख रुपये की नकदी बरामद की और कार को जब्त कर लिया ।
वहीं जिले में छबडा सुपर थर्मल पॉवर प्लाण्ट के सामने अवैध रूप से मिट्टी की खुदाई में लगे एक जेसीबी समेत 4 वाहनों को पुलिस ने जब्त कर लिया ।
इस मामले में दो चालकों को भी गिरफ्तार किया गया है ।
अजमेर के संभागीय आयुक्त और पुलिस महानिरीक्षक ने कल भीलवाड़ा जिला मुख्यालय पर पुलिस और प्रशासनिक अधिकारियों की बैठक लेकर चुनावी तैयारियों और व्यवस्थाओं की समीक्षा की ।
उन्होंने संदिग्ध लोगों और वाहनों को पकडने, असामाजिक तत्वों के खिलाफ अभियान चलाने के निर्देश दिए ।
भारतीय रिजर्व बैंक ने सोने के आयात पर और अधिक प्रतिबंध लगा दिए हैं ।
रिजर्व बैंक ने इस संबंध में कल जारी अधिसूचना में कहा है कि पहले ली गई मंजूरी या शुल्करहित आधार पर आयात किए गए सोने का इस्तेमाल केवल निर्यात के लिए किया जा सकता है और इसका देश में उपयोग करने की इजाजत नहीं दी जाएगी ।
छत्तीसगढ़ में कल दूसरे चरण के चुनाव के लिए सारी तैयारियाँ पूरी-बहत्तर सीटों पर कल सुबह आठ बजे से शुरू हो जाएगा मतदान ।
शांतिपूर्ण चुनाव संपन्न कराने के लिए माओवाद से प्रभावित इलाकों सहित सभी क्षेत्रों में सुरक्षा के कड़े बंदोबस्त किए गए ।
दूसरे चरण में विधानसभा अध्यक्ष धरमलाल कौशिक और राज्य मंत्रिमंडल के नौ सदस्यों के अलावा नेता प्रतिपक्ष रविन्द्र चौबे सहित अनेक नेताओं का चुनावी भविष्य कल वोटिंग मशीनों में कैद हो जाएगा
मतदाताओं की सुविधा के लिए चुनाव आयोग एस.एम.एस. के जरिये मोबाइल पर रहा है मतदान संबंधी जानकारी ।
छत्तीसगढ़ में विधानसभा चुनाव के दूसरे चरण के लिए तैयारियाँ पूरी कर ली गई हैं ।
राज्य के उन्नीस जिलों के बहत्तर विधानसभा क्षेत्रों के लिए कल मतदान होगा ।
इन बहत्तर सीटों में से सत्रह सीटें अनुसूचित जनजाति के लिए और नौ सीटें अनुसूचित जाति के लिए आरक्षित हैं ।
मुख्य निर्वाचन पदाधिकारी सुनील कुजूर ने बताया कि चुनाव संपन्न कराने के लिए बीस हजार मतदान दल बनाए गए हैं और इस कार्य के लिए अस्सी हजार कर्मचारी तैनात किए गए हैं ।
बहत्तर सीटों पर कुल आठ सौ बयालीस उम्मीदवार अपना भाग्य आजमा रहे हैं ।
मंगलवार को होने जा रहे मतदान में एक करोड़ उनचालीस लाख पचहत्तर हजार चार सौ सत्तर मतदाता अपने मताधिकार का प्रयोग कर सकेंगे ।
इनमें अड़सठ लाख से अधिक महिला मतदाता शामिल हैं ।
मतदान के लिए करीब अठारह हजार पोलिंग बूथ बनाए गए हैं ।
इनमें से चार हजार पाँच सौ चौरानवे संवेदनशील और एक हजार तीन सौ अठानवे अतिसंवेदनशील हैं ।
श्री कुजूर ने बताया कि मतदान का समय सुबह आठ बजे से शाम पाँच बजे तक रहेगा ।
उन्होंने बताया कि इस चुनाव में मान्यता प्राप्त राजनैतिक दलों के दो सौ छत्तीस और पंजीकृत राजनैतिक दलों के दो सौ नवासी के अलावा तीन सौ अठारह निर्दलीय प्रत्याशी अपनी किस्मत आजमा रहे हैं ।
सबसे कम प्रत्याशी सरायपाली विधानसभा क्षेत्र में हैं ।
यहां केवल पाँच प्रत्याशी मैदान में हैं ।
वहीं, सबसे अधिक अड़तीस उम्मीदवार रायपुर दक्षिण सीट से हैं ।
मुख्य निर्वाचन पदाधिकारी ने बताया कि मतदान में कोई गड़बडी न हो इसके लिए तीन हजार वीडियो कैमरों का उपयोग किया जा रहा है ।
इसके अलावा साढ़े चार हजार से अधिक माइक्रो आब्जर्वर भी तैनात किए गए हैं ।
विधानसभा चुनाव के दूसरे चरण के लिए राज्य में सुरक्षा के चाक-चौबंद बंदोबस्त किए गए हैं ।
खासतौर पर माओवाद से प्रभावित संवेदनशील क्षेत्रों में मतदाताओं और मतदान दलों की सुरक्षा को लेकर विशेष एहतियात बरता जा रहा है ।
इन क्षेत्रों में बड़ी तादात में अर्धसैनिक बलों को तैनात किया गया है ।
प्रदेश के बहत्तर विधानसभा क्षेत्रों में शांतिपूर्ण चुनाव संपन्न कराने के लिए सुरक्षा बलों की करीब पाँच सौ कम्पनियाँ तैनात की गई हैं ।
इनमें से आधी कंपनियों को माओवाद प्रभावित क्षेत्रों में तैनात किया गया है ।
दूसरे चरण में गरियाबंद, धमतरी, महासमुंद, जशपुर, बलरामपुर जैसे जिन माओवाद से प्रभावित इलाकों में मतदान होना है, वहाँ दूसरे राज्यों के सीमावर्ती इलाकों में गश्त अभियान तेज कर दिया गया है ।
सुरक्षाबल के जवान माओवाद से प्रभावित इलाकों में लगातार गश्त कर बारूदी सुरंगों का पता लगा रहे हैं ।
राष्ट्रीय राजमार्गों पर जगह-जगह चेक पॉइंट बनाकर वाहनों और संदिग्ध लोगों की जाँच पड़ताल की जा रही है ।
प्रदेश में चुनाव माहौल गर्माया ।
नरेन्द्र मोदी ने दी कांग्रेस को विकास के नाम चुनावी मुकाबले की चुनौती ।
कांग्रेस ने कहा मोदी के सहारे भाजपा सरकार नहीं बना पायेगी ।
समाजवादी पार्टी, जनता दल यू और बहुजन समाज पार्टी ने भी अपना चुनाव प्रचार तेज किया ।
निर्वाचन आयोग ने कम मतदान वाले क्षेत्रों में मतदाताओं को जागरूक करने के लिये सघन प्रयास करने को कहा ।
जबलपुर मेडिकल कालेज में फर्जी तरीके से प्रवेश करने के मामले में 26 छात्राओं के खिलाफ मामला दर्ज ।
विदिशा में एक गोदाम में आग लगने से पाँच लोगों की मौत ।
प्रदेश में चुनाव जनसभाओं का दौर जारी है ।
भाजपा के प्रधानमंत्री पद के उम्मीदवार नरेन्द्र मोदी आज राजधानी भोपाल में जनसभा ले रहे हैं ।
इससे पहले उन्होंने गुना, सागर और छतरपुर जिला मुख्यालय पर जनसभाओं को संबोधित किया ।
श्री मोदी ने अपनी जनसभाओं में केंन्द्र की कांग्रेस सरकार को विकास के नाम पर चुनाव में मुकाबला करने की चुनौती दी है ।
उन्होंने कहा कि भाजपा के शासनकाल में बेहतर विकास हुआ है खास तौर पर कृषि उत्पादन में राष्ट्रीय स्तर पर मध्यप्रदेश अव्वल रहा है ।
श्री मोदी ने कहा कि कांग्रेस ने दस साल के शासनकाल के दौरान मध्यप्रदेश को काफी पीछे कर दिया है ।
उन्होंने केन्द्र पर मध्यप्रदेश के विकास में रोड़े अटकाने का आरोप लगया ।
भाजपा नेता ने कहा कि केंन्द्र द्वारा राज्य में पर्यटन क्षेत्र को बाधित करने के लिये राष्ट्रीय राजमार्गों को विकसित नहीं किया जा रहा है ।
श्री मोदी ने महंगाई को लेकर यूपीए सरकार की निंदा करते हुए कहा कि इसके कारण गरीब वर्ग के लिये हालात मुश्किल हो गये हैं ।
भारतीय जनता पार्टी और कांग्रेस अन्य राजनैतिक दलों के स्टार प्रचारकों द्वारा लगातार जनसभाएं की जा रही हैं ।
भाजपा राष्ट्रीय अध्यक्ष राजनाथ सिंह ने बढ़ती मंहगाई और भष्ट्राचार के लिये कांग्रेस को जिम्मेदार ठहराया है ।
अनूपपुर और रीवा जिले के विधानसभा क्षेत्रों में चुनावी सभा को संबोधित करते हुए श्री सिंह ने कहा कि समस्याओं का समाधान कांग्रेस के पास नहीं है ।
वह हर मोर्चे पर विफल साबित हुई है ।
वहीं मुख्यमंत्री शिवराज सिंह चौहान ने आगर मालवा मुख्यालय पर भाजपा प्रत्याशी के समर्थन में जनसभा को संबोधित किया ।
उन्होंने कहा कि नवगठित जिले अगर मालवा को सबसे अव्वल जिला बनाया जायेगा ।
इससे पहले जबलपुर जिले विधानसभा क्षेत्रों में मुख्यमंत्री ने जनसभाएँ लीं ।
उन्होंने कहा कि भाजपा सरकार ने मध्यप्रदेश को बीमारू राज्य से उबार कर विकास की श्रेणी में खडा कर दिया है ।
भाजपा की ओर से लालकृष्ण आडवाणी कल नीमच और रतलाम में जनसभाओं को संबोधित करेंगे ।
वहीं पार्टी अध्यक्ष राजनाथ सिंह छिन्दवाड़ा और सिवनी जिले में सभा को संबोधित करेंगे ।
इसलिये इस सरकार से छुटकारा पाने का समय आ गया है ।
विधानसभा में नेता प्रतिपक्ष अजय सिंह ने भी सीधी जिले में विभिन्न सभाओं को संबोधित करते हुए कहा कि भाजपा चुनाव जीतने के लिये नरेन्द्र मोदी का सहारा ले रही है लेकिन वह उनके सहारे से चुनाव नहीं जीत पायेगी ।
पूर्व कांग्रेस अध्यक्ष सुरेश पचौरी ने नरसिंहपुर विधानसभा क्षेत्र के बरमान में सभा को संबोधित करते हुए भाजपा सरकार पर वादाखिलाफी का आरोप लगाया ।
उत्तरप्रदेश के मुख्यमंत्री अखिलेश यादव ने टीकमगढ़ जिले में आज चुनाव सभाओं को संबोधित करते हुए कहा कि मध्यप्रदेश में भाजपा का घोषणा पत्र उत्तरप्रदेश सरकार की आंशिक नकल है ।
उन्होंने मंगाई, बेरोजगारी के लिये कांग्रेस और भारतीय जनता पार्टी को समान रूप से जिम्मेदार ठहराया है ।
वहीं जनता दल के यूनाइटेड के राष्ट्रीय अध्यक्ष शरद यादव ने झाबुआ जिले के आमली में जनसभा को संबोधित करते हुए कहा कि कांग्रेस और भारतीय जनता पार्टी देश के गरीबों को लेकर गंभीर नहीं हैं ।
बहुजन समाज पार्टी की नेता मायावती ने बालाघाट जिले में जनसभाओं को संबोधित किया ।
उन्होंने कहा कि भष्टाचार और मंहगाई के लिये भाजपा और कांग्रेस दोनों दोषी हैं ।
भारतीय जनता पार्टी की राष्ट्रीय उपाध्यक्ष उमा भारती ने चुनाव पूर्व सर्वे पर न्यायालय द्वारा लगाई गयी रोक को उचित ठहराया है ।
उन्होंने साँची में पत्रकारों से चर्चा करते हुए मुख्यमंत्री शिवराज सिंह चौहान को मुख्यमंत्री बताया ।
जबलपुर के नेता जी सुभाषचन्द्र बोस मेडिकल कालेज में फर्जी तरीके से प्रवेश करने के मामले में शिकायत पर 26 छात्राओं के खिलाफ मामला दर्ज किया गया है ।
गढ़ा थाना प्रभारी भरतसिंह राजपूत ने बताया कि इन आरोपी छात्राओं ने वर्ष दो हजार आठ नौ में फर्जी तरीके से मेडिकल कालेज में प्रवेश लिया था ।
इसकी शिकायत कालेज के ही सह-अध्यापक ने की थी ।
उन्होंने बताया कि इन छात्राओं पर शिकायत में आरोप लगाया है कि पीएमटी परीक्षा इनके स्थान पर किसी और ने दी थी ।
चुनाव परिक्रमा में आज मुरैना, शाजापुर और दमोह जिलों के विधानसभा क्षेत्रों में हो रही चुनावी गतिविधियों के बारे में चर्चा की जा रही है ।
हमारे मुरैना संवाददाता ने बताया कि जिले की 6 विधानसभा सीटॊं पर 63 प्रत्याशी चुनाव मैदान में हैं ।
जहां चुनाव प्रचार तेजी से चल रहा है ।
सभी दलों के प्रमुख नेता जनसभाएँ कर रहे है ।
शाजापुर जिले में तीन विधानसभा सीटों पर इस बार कुल 28 प्रत्याशी चुनाव मैदान में है ।
यहां करीब 5 लाख 58 हजार मतदाता अपने मताधिकार का इस्तेमाल करेंगे ।
मुख्यरूप से मुकाबला भाजपा और कांग्रेस के बीच है ।
दमोह जिले में चार विधानसभा सीटों पर राज्य के दो मंत्रियों की प्रतिष्ठा दाँव पर है ।
जिले में कुल 7 लाख से अधिक मतदाता मताधिकार का इस्तेमाल करेंगे ।
जिनमें से करीब 1 लाख 77 हजार नये मतदाता हैं ।
राज्य सरकार ने कन्या विद्या धन योजना में दी जाने वाली राशि तीस हजार से घटाकर बीस हजार रुपये कर दी है जबकि इसका लक्ष्य बढ़ाकर लगभग डेढ़ गुना कर दिया गया है ।
राज्य सरकार के प्रवक्ता के अनुसार सामान्य वर्ग की तिहत्तर हजार एक सौ बहत्तर छात्राओं को इस योजना से लाभान्वित करने का लक्ष्य रखा गया है ।
इसके अलावा अल्पसंख्यक वर्ग की पैसठ हजार नौ सौ चौरानबे, अन्य पिछड़ा वर्ग की एक लाख उन्तीस हजार नौ सौ पैंतालिस और अनुसूचित जाति, जनजाति की एक लाख छिहत्तर हजार तीन सौ अट्ठासी छात्राओं को योजना का लाभ दिया जाएगा ।
योजना में पैंतीस हजार रुपये सालाना आय वाले परिवारों की छात्राएँ ही पात्र होंगी ।
योजना के लिए इकत्तीस दिसम्बर तक आवेदन पत्र आमंत्रित किए गए हैं ।
आवेदनों पर विचार के लिए जिलाधिकारी की अध्यक्षता में कमेटियाँ गठित की जाएँगी ।
राज्य कर्मचारियों की पिछले एक सप्ताह से चल रही हड़ताल में शामिल हो जाने से अस्पतालों में स्वास्थ्य सेवाएँ प्रभावित हो गयी है ।
समाचार एजेंसियों के अनुसार स्वास्थ्य विभाग के तकनीशियनों और पैसा - मेडिककल स्टाफ के हड़ताल में शामिल हो जाने में स्वास्थ्य सेवाएँ प्रभावित हो गयी हैं ।
हड़ताली कर्मचारियों के एक संगठन ने कहा है कि सरकार की ओर से बातचीत के लिए कोई नई पहल नही की गयी है ।
संगठन का कहना है कि हड़ताल के मुद्दे पर वे मुख्यमंत्री से ही बातचीत करेंगे ।
उधर सरकार ने भी कड़ा रवैया अपनाते हुए कर्मचारियों से काम पर लौटने की अपील की है ।
सरकार की ओर से हड़ताल के कारण राजस्व की हानि होने सम्बन्धी खबरों को खारिज कर दिया गया है ।
एक सरकारी प्रवक्ता ने कहा कि कर्मचारियों की समस्याओं तथा वेतन विसंगतियों को दूर करने पर सहानुभूतिपूर्वक विचार किया जा रहा है ।
इस बीच स्वास्थ्य विभाग के प्रमुख सचिव प्रवीण कुमार ने कहा है कि सरकारी अस्पतालों में स्वास्थ्य सेवाएँ सुचारु रूप से चलाने की वैकल्पिक व्यवस्था कर दी गयी है ।
प्राइवेट अस्पतालों से भी सहयोग की अपील की गयी है ।
उच्चतम न्यायालय ने मुजफ्फरनगर में हाल ही में हुई झड़पों के मामले की जाँच राज्य पुलिस से लेकर किसी स्वतंत्र एजेंसी को सौपने की मांग से सम्बन्धित एक याचिका पर केन्द्र और उत्तर प्रदेश सरकार को नोटिस जारी की है ।
प्रधान न्यायाधीश पी. सदाशिवम की अध्यक्षता वाली एक पीठ ने केन्द्र तथा राज्य सरकार से जवाबी हलफनामा दायर करने को कहा है ।
इस मामले की अगली सुनवाई इक्कीस नवम्बर को होगी ।
न्यायालय ने मेरठ की जाट महासभा की एक जनहित याचिका पर यह आदेश पारित किया ।
याचिका में राज्य पुलिस द्वारा की गयी जाँच पर सवाल उठाते हुए जाँच का काम हस्तांतरित किये जाने का अनुरोध किया गया है ।
पीठ ने कहा है कि वह इस याचिका पर मुजफ्फरनगर की घटनाओं के बारे में दाखिल अन्य याचिकाओं के साथ ही सुनवायी करेगी ।
उच्चतम न्यायालय पिछली सात सितम्बर को मुजफ्फरनगर और इसके आसपास के क्षेत्रों में हुयी हिंसक झड़पों से सम्बन्धित विभिन्न याचिकाओं पर सुनवायी कर रहा है ।
इन झड़पों में इकसठ लोगों की मौत हो गयी थी ।
पड़ोसी देश नेपाल में आज होने वाले संविधान सभा के चुनाव को देखते हुए प्रदेश की नेपाल से लगी सीमा को सील कर दिया गया है और कड़ी चौकसी बरती जा रही है ।
सम्पूर्ण सीमा पर सशस्त्र सुरक्षा बल एस.एस.बी. के जवान तैनात हैं ।
एस.एस.बी. ने निगरानी के लिए सीमा पर अस्थायी चौकियाँ बनायी हैं ।
एस.एस.बी. और सशस्त्र पुलिस के जवान नो मेन्स लैण्ड पर कड़ी चौकसी बरत रहे हैं ।
इस बीच हमारे महराजगंज प्रतिनिधि ने बताया है कि जिले से लगी चौहत्तर किलोमीटर सीमा पर एस.एस.बी. की पैंसठ अस्थायी चौकियों के जरिये कड़ी निगरानी की जा रही है ।
मथुरा में सीमा सुरक्षा बल की एक रिजर्व बटालियन की स्थापना की जा रही है ।
इसके लिए आगरा-दिल्ली राजमार्ग पर उनसठ एकड़ भूमि का अधिग्रहण किया गया है ।
इस बटालियन में एक हजार से एक हजार दो सौ जवानों के लिए आवासीय व्यवस्था होगी ।
बटालियन मुख्यालय का शिलान्यास आज किया जाएगा ।
प्रादेशिक सेना की एक सौ तिरपन इन्फैन्ट्री बटालियन में सिपाही सामान्य पद के लिए भर्ती आज फैजाबाद में की जाएगी ।
इसके लिए सभी अभ्यर्थियों को आज सुबह फैजाबाद कैन्द्र के हेलीपैड ग्राउन्ड में उपस्थित होने को कहा गया है ।
भर्ती के दौरान सतर्कता बरतने के निर्देश भी दिए गए हैं ।
विधानसभा चुनाव के लिये जैसे-जैसे मतदान की तारीख नजदीक आती जा रही है, प्रदेश में चुनाव प्रचार तेज होने लगा है ।
भारतीय जनता पार्टी के प्रधानमंत्री पद के उम्मीदवार नरेन्द्र मोदी ने कल भोपाल में जनसभा को संबोधित किया, वहीं केन्द्रीय ऊर्जा मंत्री और मध्यप्रदेश चुनाव अभियान समिति के अध्यक्ष ज्योतिरादित्य सिंधिया ने सिंगरौली जिले के बैढ़न में जनसभा में हिस्सा लिया ।
अन्य राजनैतिक दलों के नेता भी प्रदेश में चुनावी प्रचार में जुटे हुए हैं ।
भोपाल में नरेन्द्र मोदी ने प्रदेश की भारतीय जनता पार्टी की सरकार के कार्यों की तारीफ की ।
उन्होंने कल छतरपुर, सागर और गुना में भी चुनावी रैलियों को संबोधित किया ।
उधर भारतीय जनता पार्टी के राष्ट्रीय अध्यक्ष राजनाथसिंह ने अनूपपुर, रीवा और कटनी जिले में चुनावी सभाओं में हिस्सा लिया ।
प्रदेश विधानसभा चुनाव में मतदान का प्रतिशत बढ़ाने के लिये कई तरह के प्रयास किये जा रहे हैं ।
इसके लिये तैयार किये गये स्वीप प्लान के अन्तर्गत जागरूकता के विभिन्न कार्यक्रम पूरे राज्य में चल रहे हैं ।
स्वीप प्लान की तैयारियों के संबंध में कल निर्वाचन आयोग के महानिदेशक अक्षय राऊत ने वीडियो कान्फ्रेसिंग के जरिए अधिकारियों से चर्चा की ।
जिलेवार की गई समीक्षा में उन्होंने कहा कि आने वाले दिनों में मतदाताओं को अधिक मतदान के लिये प्रेरित करने का सघन प्रयास किया जाएगा ।
उन्होंने ऐसे मतदान केन्द्रों की पहचान करने पर जोर दिया, जहां पिछले चुनावों में मतदान का प्रतिशत कम था, श्री राऊत ने औद्योगिक और आदिवासी क्षेत्रों में विशेष ध्यान देने के निर्देश दिये ।
इस दौरान प्रदेश के मुख्य निर्वाचन पदाधिकारी जयदीप गोविन्द ने बताया कि स्वीप प्लान में मीडिया, बैकों और स्वयंसेवी संगठनों को भी जोड़ा गया है ।
मतदाता जागरूकता के सिलसिले में कल भोपाल में एक मैराथन दौड़ का आयोजन किया जा रहा है ।
नीमच में आज मतदाता जागरुकता रैली निकाली जाएगी ।
राष्ट्र आज देश की पूर्व प्रधानमंत्री स्वर्गीय श्रीमती इंदिरा गांधी की 96वीं जयंती मना रहा है ।
राज्यपाल राम नरेश यादव ने श्रीमती गांधी की जयंती पर उनका पुण्य स्मरण करते हुए श्रद्धांजलि अर्पित की है ।
सिंगाजी थर्मल पॉवर प्लांट में कल विद्युत उत्पादन के दौरान जनरेटर ट्रांसफॉर्मर में आग लग जाने से बिजली उत्पादन प्रभावित हुआ ।
हांलाकि आग पर तत्काल काबू पा लिया गया ।
संयंत्र के कार्यकारी निदेशक आर.के. दाते ने स्पष्ट किया, ये मामूली दुर्घटना है, जिसे शीघ्र ही दुरुस्त कर लिया जाएगा ।
उत्तरी हवाओं के चलने से प्रदेश के अधिकांश स्थानों पर तेज ठंड पड़ने लगी है ।
सर्द हवाओं के चलते राज्य के अधिकतर स्थानों पर तापमान में कमी आई है ।
इन्दौर में रात का तापमान 11 दशमलव चार डिग्री सेल्सियस दर्ज किया गया, वहीं दिन का तापमान करीब 27 डिग्री सेल्सियस रहा ।
मौसम केन्द्र के अनुसार के रात का सबसे कम न्यूनतम तापमान दमोह में दर्ज किया गया ।
इस वर्ष अच्छी बारिश होने और उत्तर-पूर्वी हवाओं के चलने से ठंड का असर बढ़ रहा है ।
आने वाले दिनों में तापमान और अधिक गिरावट आने की संभावना है
राजस्थान में सभी बड़ी राजनैतिक पार्टियों - कांग्रेस, भारतीय जनता पार्टी, बहुजन समाज पार्टी और सीपीएम के स्टार प्रचारक विभिन्न जगहों पर चुनावी रैलियों को सम्बोधित कर रहे हैं ।
राज्य में कांग्रेस के चुनाव प्रचार अभियान की कमान के वरिष्ठ नेता गुलाम नबी आजाद के हाथों में है ।
कांग्रेस प्रत्याशियों के चुनाव प्रचार के लिए हरियाणा और उत्तराखण्ड के मुख्यमंत्रियों के अलावा पार्टी के वरिष्ठ नेता सलमान खुर्शीद और शैलजा के साथ राज बब्बर भी आ रहे हैं ।
भाजपा उम्मीदवारों के लिए प्रचार के लिए पार्टी के प्रधानमंत्री के पद के प्रत्याशी नरेन्द्र मोदी आज अंता, चित्तौडगढ़, कोटा और बांसवाड़ा में चुनावी सभाओं को सम्बोधित करेंगे ।
इनके अलावा वासपा नेता मायावती आज झुन्झुनूं जबकि माकपा नेता प्रकाश करात और सीताराम येचुरी सीकर और सादुल शहर में चुनावी रैलियों को सम्बोधित करेंगे ।
भरतपुर के नगर में चुनाव सभा को सम्बोधित करते हुए मुख्यमंत्री अशोक गहलोत ने कहा कि कांग्रेस सरकार ने स्वास्थ्य, शिक्षा, रोजगार और पेयजल से जुड़ी कई योजनाएँ लागू की है जिनका लाभ राज्य की जनता को मिल रहा है ।
उन्होंने कहा कि भरतपुर जिले में चम्बल का पानी लाने के लिए सरकार ने बड़ी योजना शुरू की जिसका लाभ आने वाले दिनों में लोगों को मिलेगा ।
कांग्रेस चुनाव अभियान समिति के अध्यक्ष डॉ. सीपी जोशी ने भी जनसभा को सम्बोधित किया ।
उन्होंने राज्य सरकार की उपलब्धियाँ गिनाते हुए लोगों से कांग्रेस को वोट देने की अपील की ।
मुख्यमंत्री अशोक गहलोत का राज्य के पूर्वी इलाकों में कई स्थानों पर चुनाव सभाएँ सम्बोधित करने का कार्यक्रम है ।
भाजपा प्रदेश अध्यक्ष वसुन्धरा राजे आज सीकर के लोसल में पार्टी की चुनावी सभा को सम्बोधित कर रही हैं ।
उन्होंने कहा कि यदि उनकी पार्टी सत्ता में आई तो प्रदेश में 24 घंटे घरेलू बिजली दी जाएगी ।
श्रीमती राजे ने कहा कि किसानों को कृषि कार्य के लिए 1 प्रतिशत की दर पर ऋण उपलब्ध करवाया जाएगा ।
भाजपा प्रदेश अध्यक्ष लोसल के बाद बगरु, चाकसू, मालपुरा, केकड़ी और कोटा में कई चुनाव सभाओं को सम्बोधित करेगी ।
कांग्रेस ने भारतीय जनता पार्टी के राष्ट्रीय सचिव भूपेन्द्र यादव द्वारा कल राज्य सरकार की निःशुल्क दवा योजना के अन्तर्गत उपलब्ध करवाई जा रही दवाओं को जहर बताने पर इसे आदर्श आचार संहिता का उल्लंघन बताया है ।
पार्टी ने इस मामले में निर्वाचन आयुक्त को ज्ञापन भेजकर भाजपा की शिकायत की है ।
निर्वाचन विभाग प्रदेश में स्वतंत्र और निष्पक्ष चुनाव कराने के लिए पूरी मुस्तैदी से जुटा हुआ है ।
मुख्य निर्वाचन अधिकारी अशोक जैन ने कल बीकानेर और जोधपुर संभाग में चुनाव तैयारियों की समीक्षा की ।
श्री जैन ने सभी जिलों के जिला निर्वाचन अधिकारी और पुलिस अधीक्षकों को आदर्श आचार संहिता का उल्लंघन करने वालों के खिलाफ सख्त कार्यवाही करने के निर्देश दिए ।
बीकानेर में आयोजित संभाग स्तरीय बैठक में अतिरिक्त महानिदेशक-कानून और व्यवस्था नवदीप सिंह ने कहा कि चुनाव के दौरान कानून व्यवस्था पर विशेष ध्यान दिया जाएगा ।
बीकानेर में कोलायत, नोखा, और बीकानेर पूर्व को संवेदनशील घोषित किया है ।
इन संवेदनशील मतदान केन्द्रों पर केन्दीय अर्द्धसैनिक बल के जवानों को तैनात किया जाएगा ।
भरतपुर के जिला निर्वाचन अधिकारी ने मतदान अधिकारियों को मतदान केन्द्रों पर पुख्ता इन्तजाम किए जाने के निर्देश दिए हैं ।
उन्होंने कल मतदान दलों के प्रशिक्षण के दौरान एक अनुपस्थित कर्मचारी को नोटिस जारी किया ।
भरतपुर विधानसभा क्षेत्र के 47 शस्त्र अनुज्ञापत्र धारकों द्वारा हथियार जमा नहीं करवाने पर उनके अनुज्ञापत्र निलम्बित कर दिये गए हैं ।
जयपुर में चुनाव के दौरान शांति और कानून और व्यवस्था के लिए 365 सेक्टर मजिस्ट्रेट और 27 ऐरिया मजिस्ट्रेट नियुक्त किए गए हैं ।
जिले के 19 विधानसभा क्षेत्रों के 4 हजार 266 मतदान केन्द्रों पर भेजी जाने वाली इलैक्ट्रोनिक वोटिंग मशीनों को बेलेट पेपर लगाने और जाँच के बाद उन्हें सील करने का काम शुरू हुआ ।
प्रदेश में चल रहे राष्ट्रीय लोक अदालत सप्ताह के अंतिम दिन कल कई जिलो में लोक अदालतों का आयोजन किया गया ।
सवाईमाधोपुर जिले में सप्ताह के तहत 2 हजार से अधिक प्रकरणों का निस्तारण किया गया ।
इनमें सिविल, फौजदारी, राजस्व, उपभोक्ता विवाद तथा पारिवारिक मामले आदि शामिल है ।
उधर भीलवाड़ा में 3 हजार 932 प्रकरणों का निस्तारण किया गया ।
वही उदयपुर में 2 हजार 127 मामलों में पक्षकारों के बीच राजीनामा करवाकर राहत प्रदान की गई ।
प्रधानमंत्री मनमोहन सिंह ने महिलाओं और बच्चों की सुरक्षा सुनिश्चित कराने के लिए संस्थागत तंत्र बनाने का समर्थन किया है ।
नई दिल्ली में कल पुलिस महानिदेशकों और महानिरीक्षकों के सम्मेलन में प्रधानमंत्री ने कहा कि मुझे उम्मीद है कि राज्यों के पुलिस महानिदेशक इस क्षेत्र में अपना नेतृत्व दिखायेंगे ।
उन्होंने हाल के मुजफ्फरनगर दंगों का भी जिक्र करते हुए कहा कि देश इस स्थिति को बर्दाश्त नहीं करेगा ।
कानून और व्यवस्था लागू करने वाली एजेंसियों को यह सुनिश्चित करना चाहिए कि निहित स्वार्थी तत्व, छोटे-मोटे और स्थानीय मुद्दे उठाकर सांप्रदायिक भावनाएँ ना भड़का सकें ।
प्रधानमंत्री ने इस बात पर जोर दिया कि सुरक्षा बलों को बिना किसी पूर्वाग्रह या पक्षपात के कड़ाई से सांप्रदायिक हिंसा से निपटना चाहिए ।
प्रधानमंत्री ने सोशल मीडिया और एस.एम.एस. का दुरुपयोग रोकने की जरूरत पर जोर दिया ।
उन्होंने कहा कि हमें रचनात्मक हल खोजने होंगे जिससे अभिव्यक्ति की आजादी और संचार की सुविधा उपलब्ध करा रहे सोशल मीडिया पर अनुचित रोक न लगे ।
प्रधानमंत्री ने कहा कि आतंकवादियों के लोकसभा और विधानसभा चुनावों में रुकावट डालने की आशंका है ।
डॉ. मनमोहन सिंह ने कहा कि सुरक्षा बलों को आतंकवादियों से निपटने के लिए सर्तक रहना होगा ।
लोकसभा अध्यक्ष मीरा कुमार ने कहा है कि महिलाओं के प्रति समाज की सोच में बदलाव की आवश्यकता है ।
कल कोलकाता में महिला सशक्तीकरण पर एक कार्यक्रम में उन्होंने कहा कि भारत विरोधाभासों का देश है ।
देश में सम्पत्ति, शिक्षा, और शक्ति की देवियों की पूजा होती है लेकिन बालिका शिक्षा पर आमतौर पर ध्यान नहीं दिया जाता ।
सूचना और प्रसारण मंत्री मनीष तिवारी ने कहा है कि जब तक देश की सुरक्षा के लिए कोई खतरा नहीं बनता है, सरकार सोशल मीडिया पर कोई पाबन्दी लगाने के पक्ष में नहीं है ।
कल इंदौर में उन्होंने कहा कि देश में अभिव्यक्ति की स्वतन्त्रता बनी रहेगी ।
श्री तिवारी ने उन राज्य सरकारों की आलोचना की जो केन्द्रीय योजनाओं को अपनी योजनाएँ बनाकर राज्य में लागू करते हैं ।
उन्होंने कहा कि संघीय ढांचे के तहत केन्द्र और राज्यों को मिलजुल कर काम करना चाहिए, और राज्यों को अपनी अलग योजनाएँ लानी चाहिए ।
प्रदेश शिक्षा विभाग ने राज्य के सभी विश्वविद्यालयों और अंगीभूत कालेजों में शिक्षकों की नियुक्ति के लिए कुलसचिवों से रिक्तियों से संबंधित प्रस्ताव जल्द भेजने को कहा है ।
शिक्षा विभाग के प्रधान सचिव अमरजीत सिन्हा ने कल प्रदेश के सभी कुलसचिवों के साथ हुई बैठक में कहा कि रैशलाइजेशन के बाद पूर्व की रिक्तियों के साथ-साथ व्यवसायिक शिक्षा के शिक्षकों की नियुक्ति को भी प्राथमिकता दी जायेगी ।
उन्होंने दस दिनों के अंदर जरुरत के हिसाब से शिक्षक रिक्तियों की समेकित सूची विभाग को सौंपने को कहा है ।
ये नियुक्तियाँ बिहार लोक सेवा आयोग के माध्यम से की जायेगी ।
उन्होंने कॉलेज के प्राचार्यों को इस मामले में रोष्टर को पूरा ध्यान रखने को कहा है ।
उन्होंने बताया कि जिन अंगीभूत कॉलजों के पास पर्याप्त जमीन है उन संस्थाओं को सेंटर फॉर एक्सीलेंस के रूप में विकसित किया जायेगा ।
पटना पुलिस ने इंडियन मुजाहिदीन, आईएमए के तहसीन अख्तर उर्फ मोनू और हैदर अली उर्फ अब्दुल्ला की गिरफ्तारी के लिए एक टीम का गठन किया है ।
पुलिस महानिरीक्षक पटना प्रक्षेत्र सुशील खोपड़े ने बताया कि इस टीम को बिहार पुलिस का आतंक निरोधक दस्ता, एटीएस भी मदद करेगा ।
पूर्व मुख्यमंत्री और राजद की वरिष्ठ नेत्री राबड़ी देवी ने कहा कि बिहार में वित्तीय कुप्रबंधन चल रहा है ।
महालेखाकार ने अपनी रिपोर्ट में इस अनियमितता को उजागर किया था ।
हजारों करोड़ के एसी-डीसी बिल का आज तक समायोजन नहीं हो पाया है ।
उन्होंने कहा कि पटना में मुख्यमंत्री क्षेत्र विकास योजना का करोड़ों की फर्जी निकासी का मामला सामने आया है ।
उन्होंने कहा कि राज्य के खजाने का पैसा दक्षिण भारत के शहरों में फर्जी तरीके से निकाल लिया जाता है और सरकार को इसकी भनक भी नहीं लगती है ।
राबड़ी देवी ने पूरे मामले की सीबीआई से जाँच और मुख्यमंत्री के इस्तीफे की माँग की है ।
उधर, राष्ट्रीय लोक समता पार्टी ने नीतीश सरकार को हर मोर्चे पर विफल करार देते हुए लोगों से इस सरकार को फेंकने का आह्वान किया है ।
पाटी के राष्ट्रीय अध्यक्ष उपेन्द्र कुशवाहा ने कल समस्तीपुर में पत्रकारों से बातचीत में कहा कि जनता ने बड़ी उम्मीद के साथ नीतीश कुमार को बहुमत से सत्ता सौंपी थी लेकिन लोगों की उम्मीद पर वे खरे नहीं उतरे ।
पटना न्याय मंडल में आयोजित लोक अदालत में करीब नौ हजार से अधिक मामलों का निपटारा किया गया ।
उन्होंने बताया कि पटना सदर में मामलों की सुनवाई के लिए उनतालीस पीठों का गठन किया गया था ।
केन्द्र सरकार के निर्देश पर प्रदेश के चौदह जिलों में जापानी इंसेफ्लाइटिस की रोकथान के लिए कल से उन्नीस दिसंबर तक विशेष टीकाकरण अभियान चलाया जायेगा ।
चौबीस दिनों तक चलने वाले इस अभियान के तहत एक वर्ष से पन्द्रह वर्ष तक के बच्चों को टीका दिया जायेगा ।
विशेष टीकाकरण अभियान के तहत स्कूलों, मदरसों और आगनबाड़ी केन्द्रों पर विशेष रूप से ध्यान केन्द्रित किया जायेगा ।
अभियान के तहत समस्तीपुर जिले में चौदह लाख बच्चों का टीकाकरण करने का लक्ष्य निर्धारित किया गया है ।
वहीं, यह अभियान अरारिया, अरवल, सिवान, बांका, बक्सर, भागलपुर, भोजपुर, नालंदा, नवादा, मुजफ्फरपुर, वैशाली, पूर्वी और पश्चिमी चंपारण जिलों में चलाया जायेगा ।
मुख्यमंत्री हेमंत सोरेन ने सभी पंचायतों के मुखिया को विकास के लिए दस-दस लाख रुपये देने की घोषणा की है ।
मुख्यमंत्री आज रामगढ़ जिले में शहीद सोना के छप्पनवें शहादत दिवस पर लोगों को संबोधित कर रहे थे ।
इस मौके पर उन्होंने सभी प्रखंड विकास पदाधिकारियों को अपने क्षेत्र में दो दिन जनता दरबार लगाने की बात कही ।
उन्होंने शहीद सोना सोबरन के शहादत स्थल पर स्टेडियम बनाने की घोषणा की ।
पारा शिक्षकों के मुद्दे पर श्री सोरेन ने कहा कि सरकार इस संबंध में जल्द ही निर्णय लेगी ।
इस मौके पर उन्होंने लुकइयाटांड़ में सोना सोबरन प्लस टू विद्यालय और नेमरा में उप स्वास्थ्य केंद्र का उद्घाटन किया ।
इस मौके पर पूर्व मुख्यमंत्री शिबू सोरेन और मंत्री जयप्रकाश भाई पटेल भी मौजूद रहे ।
उन्होंने सभी प्रखंड विकास पदाधिकारियों को अपने क्षेत्र में दो दिन जनता दरबार लगाने की बात कही ।
राज्य के ऊर्जा मंत्री राजेंद्र प्रसाद सिंह ने कहा है कि झारखंड में बिजली की कीमतों में बढ़ोतरी नहीं की जाएगी ।
गिरिडीह में आज पत्रकारों से बातचीत में उन्होंने कहा कि झारखंड राज्य विद्युत बोर्ड को हर महीने डेढ़ सौ करोड़ रुपये का घाटा हो रहा है ।
यह घाटा पहले एक सौ पैंसठ करोड़ रुपये था ।
एक प्रश्न के उत्तर में श्री सिंह ने कहा कि राज्य में सहयोगी दलों के बीच कोई मतभेद नहीं है ।
राज्य के ग्रामीण विकास मंत्री ददई दूबे ने राज्य में विकास की गति पर गहरा असंतोष जाहिर किया है ।
श्री दूबे ने आज बोकारो में कहा कि राज्य में क्या विकास हो रहा है, यह सभी देख रहे हैं ।
उन्होंने कहा कि कल राज्य कैबिनेट की बैठक में इन बातों को उठाया जाएगा ।
इधर राज्य सभा सांसद और कांग्रेस के पूर्व प्रदेश अध्यक्ष प्रदीप बलमुचू ने आज कोडरमा में कहा कि जिन उम्मीदों के साथ सरकार का गठन किया गया था, उन पर वह खरा नहीं उतर रही है ।
साथ ही उन्होंने यह भी कहा कि सरकार के कार्यों का आकलन कुछ महीनों में करना जल्दीबाजी होगी ।
केंद्रीय ग्रामीण विकास विभाग के सचिव एल सी गोयल ने कहा है कि देश की ग्रामीण अर्थव्यवस्था को सुदृढ़ करने के लिए महिला स्वयं सहायता समूहों को और मजबूत बनाया जाएगा ।
श्री गोयल ने कहा कि ग्रामीण अर्थव्यवस्था को मजबूत कर देश के सकल घरेलू उत्पाद में सुधार लाने की दिशा में महिला समूहों की भूमिका महत्त्वपूर्ण होगी ।
उन्होंने नक्सल प्रभावित इलाकों की महिलाओं को देश भर में आदर्श प्रस्तुत करने की अपील की ।
गरीबी रेखा से नीचे जीवन बसर कर रहे लोगों के लिए बनायी गयी बीपीएल सूची के संबंध में उन्होंने कहा कि अगले कुछ महीने में नये सर्वेक्षण का काम शुरू किया जाएगा
महिला एवं बाल विकास विधानसभा समिति ने आज दूसरे दिन भी खूंटी के आवासीय विद्यालयों का औचक निरीक्षण किया ।
कुंडी और मुरहू के कस्तूरबा आवासीय विद्यालयों में छात्राओं को मिल रही सुविधाओं का जायजा लिया ।
साथ ही अंग्रेजी और विज्ञान के शिक्षकों की कमी पर चिंता जतायी ।
समिति की अध्यक्ष मेनका सरदार ने कहा कि शिक्षकों की कमी से विभाग को अवगत करा दिया जाएगा ।
मुख्यमंत्री हेमंत सोरेन ने कहा है कि जिनके घर में शौचालय नहीं है, उनके चुनाव लड़ने पर रोक लगा देनी चाहिए ।
मुख्यमंत्री आज राजधानी के एक होटेल में पेयजल एवं स्वच्छता विभाग द्वारा आयोजित विश्व शौचालय दिवस सेमिनार को संबोधित कर रहे थे ।
उन्होंने कहा कि जनप्रतिनिधि होने के नाते हमारा कर्त्तव्य है कि हर घर में शौचालय हो ।
श्री सोरेन ने कहा कि ग्रामीण क्षेत्रों में शौचालय निर्माण के लिए प्रयोग किये जानेवाले पैन पर लगने वाले वैट को जल्द समाप्त किया जाएगा ।
उन्होंने कहा कि दो हजार सत्रह तक गाँव-गाँव तक शुद्ध पेयजल की आपूर्ति सरकार का लक्ष्य है ।
समारोह में तीरंदाजी की अंतर्राष्ट्रीय खिलाड़ी दीपिका के माता-पिता को चार लाख बासठ हजार रुपये का चेक देकर सम्मानित किया गया ।
राज्य अल्पसंख्यक आयोग के अध्यक्ष शाहिद अख्तर ने कहा है कि राज्य के सभी मदरसों को लाभ दिलाने के लिए आयोग प्रयासरत है ।
श्री अख्तर ने आज सहेबगंज में कहा कि राज्य में अल्पसंख्यकों की आबादी पैंतीस प्रतिशत है लेकिन इस अनुपात में उन्हें विकास योजनाओं में सहभागिता नहीं मिल पा रही है ।
अपने साहेबगंज दौरे के क्रम में उन्होंने कहा कि जिले में अल्पसंख्यकों को काफी कम लाभ मिला है ।
केन्द्रीय पैट्रोलियम व प्राकृतिक गैस मंत्री एम वीरप्पा मोइली ने कल हरियाणा के पानीपत मे ओयल रिफायनरी संबंधी संस्थान खोलने का प्रस्ताव रखा है ताकि उद्यमियों एंव रोजगार पाने के इच्छुक युवाओं की संख्या बढ़ाई जा सके ।
श्री मोइली ने देश के पहले सिंथेटिक रबड़ प्लांट के उदघाटन के बाद कहा कि वो मुख्यमंत्री भूपेन्द्र सिंह हुड्डा से इस संस्थान के मामले पर बातचीत करेंगे ।
उन्होंने कहा कि पैट्रोलियम मंत्रालय पानीपत सहित विभिन्न ऑयल रिफायरनीज में प्रशिक्षण केन्द्रों के माध्यम से युवाओं को प्रशिक्षित करने को तैयार है ।
कृषि विभाग द्वारा अनुसूचित जाति के किसानों व महिला किसानों को आधुनिक यंत्र अनुदान पर उपलब्ध करवाए जाएंगे ।
कल्टीवेटर पर सात हजार रूपये, पॉवरवीडर पर चालीस हजार रूपये, रोटावेटर पर बीस हजार रूपये तथा जीरो टिल सीड ड्रिल की सुविधा उपलब्ध है ।
अंबाला के साहा विकास खंड का गाँव शेरगढ़ प्रदेश के निर्मल गाँवों की श्रेणी में शामिल हो चुका है ।
गाँव के प्रत्येक घर में शौचालय का निर्माण होने के साथ-साथ गरीब लोगों के लिए सामूहिक शौचालय भी बनाए गए है ।
यहीं नहीं इस गाँव में पानी के निकासी और स्वच्छता की अन्य गतिविधियों भी अन्य गाँवों की तुलना में काफी व्यवस्थित तरीके से संपन्न की गई है ।
लगभग साढ़े छः सौ लोगों की आबादी वाले इस गाँव की आंगनवाड़ी में भी छोटी आयु से ही बच्चों को इसके प्रयोग की आदत डाली जा सके ।
गाँव के प्राथमिक विद्यालय में लड़के व लड़कियों के अलग-अलग शौचालयों का निर्माण किया गया है ।
गाँव की सफाई व्यवस्था में सरकार की योजना के तहत रखे गये सफाईकर्मी को अतिरिक्त ग्रामवासी पूरा सहयोग देते है और पूरे गाँव के सहयोग से ही इस गाँव ने निर्मल ग्राम पुरस्कार हासिल किया है ।
चंडीगढ़ के कलाग्राम में कल शुक्रवार को शुरू हुआ दस दिवसीय राष्ट्रीय क्राफ्ट मेला लोगों के आकर्षण का केन्द्र बना हुआ है ।
इसमें विभिन्न राज्यों की बेहतरीन हस्तकलाओं के प्रदर्शन के लिए स्टॉल्स लगाए गए है और घरेलू सजावटी सामान की बिक्री भी की जा रही है ।
इनमें विभिन्न राज्यों की संस्कृतियों की झलक देखने को मिल रही है ।
हरियाणवी बीन और अल्गोजा, पंजाबी भगड़ा और राजस्थानी सांरगी की धुन लोगों को खूब भा रही है ।
पिंजौर गार्डन में शानदार दो दिवसीय पिंजौर हैरिटेज उत्सव का शुभारम्भ किया गया है ।
इसका उद्देश्य लोगों को अपनी संस्कृति से अवगत करवाने के साथ-साथ उन्हें शानदार गार्डन का आनंद उठाने का अवसर प्रदान करना है ।
उत्सव के दौरान बच्चों के लिए रंगोली, फेस पेंटिंग, मेंहदी व नृत्य प्रतियोगिता का आयोजन के अलावा लोक नृत्य करने के लिए कलाकारों को भी बुलाया जाता है ।
इस दौरान तरह-तरह के व्यंजनों के स्टाल लगाने के अतिरिक्त क्राफ्ट बाजार भी लगाया जाता है, जिसमें कलाकार, दस्तकार अपने सामान की बिक्री भी करते हैं ।
आपसी मैत्री को मजबूती प्रदान करने के उद्देश्य से भारतीय नौसेना ने उन्नीस सौ पचानवे में मिलन श्रृंखला की शुरुआत की थी।
उसके बाद हर बार प्रतिभागी देशों की संख्या बढ़ी है।
पहले मिलन समागम में इंडोनेशिया, सिंगापुर, श्रीलंका और थाइलैंड की नौसेनाओं ने भाग लिया था।
करगिल युद्ध के बाद सामरिक महत्व को देखते हुए द्वीप-समूह में भारत की पहली संयुक्त कमान का गठन हुआ।
इसमें थल सेना, नौसेना और वायु सेना के साथ तटरक्षक भी शामिल हैं।
‘एकीकृत शक्ति के साथ विजय’ संयुक्त कमान का मुख्य उद्देश्य है।
इस उत्सव की तैयारियां पहले ही पूरी हो चुकी है।
मिलन-दो हजार चौदह के लिए नौसेना जेट्टी को केन्द्र स्थल बनाया गया है।
यहां पर सभी विदेशी जहाज आकर लगेंगे।
पूरी जेट्टी को आकर्षण ढंग से सजाया गया है।
महिला स्वयं सहायता समूहों को सात प्रतिशत ब्याज दर पर आर्थिक सहायता उपलब्ध कराई जाएगी।
ग्रामीण क्षेत्र की गरीब महिलाओं की आजीविका को बढ़ावा देने और उन्हे सशक्त बनाने के लिए ग्रामीण विकास मंत्रालय की ओर से राष्ट्रीय ग्रामीण आजीविका मिशन चलाया जा रहा है।
भारत सरकार ने मई दो हजार तेरह में ऋण के लिए आर्थिक सहायता को मंजूरी दी थी।
नवम्बर दो हजार तेरह में भारतीय रिजर्व बैंक और नाबार्ड ने इसके संचालन के लिए दिशानिर्देश जारी किए।
इस योजना को लागू करने के लिए सभी क्षेत्र के बैंकों एवं आर.आर.बी और सहकारी बैकों को निर्देश जारी किए गए।
उच्चतम न्यायलय के पूर्व न्यायाधीश अशोक कुमार माथुर सातवें केन्द्रीय वेतन आयोग के अध्यक्ष नियुक्त किये गये हैं।
व्यय विभाग में विशेष कार्याधिकारी सुश्री मीना अग्रवाल आयोग की सचिव होंगी।
आयोग से दो वर्ष की अवधि में अपनी रिपोर्ट देने को कहा गया है।
हमारे संवाददाता ने खबर दी है कि सरकार अपने कर्मचारियों के वेतनमान में संशोधन के लिए प्रत्येक दस वर्ष पर वेतन आयोग गठित करती है।
नवगठित वेतन आयोग केन्द्र सरकार के 50 लाख से भी अधिक कर्मचारियों के वेतन और लगभग तीस लाख पेंशनभोगियों की पेंशन में संशोधन करेगा।
मुख्यमंत्री भूपेन्द्र सिंह हुड्डा ने भरोसा दिलाया है कि केन्द्रीय स्तर पर जाटों को जल्द ही आरक्षण मिल जाएगा।
वे आज रोहतक के छोटूराम पार्क मे छोटूराम जयंती के अवसर पर आयोजित समारोह को संबोधित कर रहे थे।
उन्होंने कहा कि हरियाणा में जाटों को आरक्षण मिल चुका है और जल्द ही केन्द्र मे भी उनको आरक्षण मिल जाएगा।
उन्होंने कहा कि हरियाणा मे कुल 70 प्रतिशत आरक्षण दिया जा रहा है और आर्थिक तौर पर कमजोर वर्गो को भी इसका लाभ मिल रहा है।
हरियाणा की पूर्व मंत्री श्रीमती शांती राठी का आज सोनीपत मे निधन हो गया।
वे 80 वर्ष की थी और कुछ दिन से बीमार चल रही थी।
श्रीमती राठी गन्नौर विधानसभा चुनाव क्षेत्र से 1977 में और 1991 में विधायक चुनी गई थी।
महेन्द्रगढ़ जिले में केन्द्रीय विश्वविद्यालय, जांट पाली द्वारा एक मेडिकल कालेज की स्थापना की जाएगी।
मुख्यमंत्री भूपेन्द्र सिंह हुड्डा ने मेडिकल कालेज की स्थापना के दृष्टिगत आज महेन्द्रगढ़ के सामान्य अस्पताल की क्षमता को बढ़ाने की घोषणा की।
कांग्रेस सांसद दीपेंन्द्र सिंह हुड्दा ने दीनबंधु सर छोटूराम को किसानों का मसीहा बताते हुए कहा है कि वे हमेशा प्रेरणास्त्रोत बने रहेंगे।
सांसद श्री हुड्डा ने एक खंड स्तरीय राजीव गांधी सेवा सदन की भी आधारशिला रखी।
रोहतक इस्माईला गांव के पास पिछली शाम एक सड़क हादसे में पांच लोगों की मौत हो गई।
यह हादसा दो कारों बीच आमने-सामने की टक्कर से यह हुआ।
टक्कर से दोनों गाडियां बुरी तरह से क्षतिग्रस्त हो गईं।
इसकी सिफारिशें एक जनवरी सन दो हजार सोलह से लागू होंगी।
वसंत पंचमी का पर्व कल पूरे प्रदेश में श्रद्धा-भक्ति और हर्षोल्लास के वातावरण में मनाया गया ।
प्रदेश के विभिन्न भागों में पड़ रही ठंड के बावजूद लोगों ने इलाहाबाद के संगम सहित प्रदेश भर के तीर्थस्थलों में पवित्र नदियों में स्नान किया।
स्नान का सिलसिला देर रात तक जारी रहा।
यह मेले का चौथा प्रमुख स्नान पर्व था।
मेले का पांचवां प्रमुख स्नान पर्व चौदह फरवरी को माघी पूर्णिमा के दिन होगा।
वसन्त पंचमी पर अयोध्या में भी भारी भारी संख्या में श्रद्धालुओं ने पवित्र सरयू नदी में स्नान करके वहां के मंदिरों में पूजा-अर्चना की।
अन्य तीर्थस्थलों में भी कल श्रद्धालुओं की भारी भीड़ रही।
उधर सम्पूर्ण बृजमण्डल में कल वसन्त पंचमी की धूम रही।
बृज क्षेत्र में कल से होली की शुरुआत हो गई।
इसके अलावा वसन्त पंचमी पर्व पर लोगों ने विद्या और ज्ञान की देवी माँ सरस्वती की पूजा-अर्चना की।
पाण्डाल समितियों की ओर से विविध सांस्कृतिक कार्यक्रम आयोजित किए गए, जो देर रात तक चलते रहे।
कल ही हिन्दी कवि सूर्यकान्त त्रिपाठी ’निराला’ की जयन्ति भी मनाई गई।
भारतीय विशिष्ट पहचान प्राधिकरण यू आई डी ए आई पर बनी मंत्रिमण्डलीय समिति ने आधार संख्या के पंजीकरण के लिए राज्यों के नाम फिर से निर्धारित किए हैं।
बुन्देलखण्ड क्षेत्र में सौर ऊर्जा से चलने वाली एक सौ दस मेगावाट की विद्युत परियोजनाएं लगायी जायेंगी।
निजी क्षेत्र में लगने वाली इन परियोजनाओं के लिए सरकार और उद्योगपतियों के बीच करार हो चुका है।
एक समाचार एजेंसी ने खबर दी है कि इन परियोजनाओं के लिए भूमि अधिग्रहण की तैयारी की जा रही है।
राज्य की सहकारी चीनी मिलों ने लक्ष्य से अधिक गन्ने की पेराई की हैं।
उन्होंने बताया कि अब तक किसानो को चार सौ अड़सठ करोड़ सतासी लाख रूपये गन्ना मूल्य का भुगतान कर दिया गया है।
उन्होंने कहा कि वर्षो से बंद पड़ी चीनी मिलों को चलाया जायेगा ।
नोएडा में आज से ऑटो एक्सपो वाहन मेला शुरू हो रहा है ।
मेले में सत्तर नये वाहन पेश किये जायेंगे।
इनमें से छब्बीस वैश्विक मॉडल हैं।
मेला ग्यारह फरवरी तक चलेगा।
मेले के शुरुआती दो दिन केवल मीडिया के लिए होंगे।
आम लोगो का प्रवेश सात फरवरी से शुरू होगा।
जगह की कमी के कारण मेले को दो भागों में बाँटा गया है।
राष्ट्रपति प्रणव मुखर्जी ने जाने-माने क्रिकेट खिलाड़ी तेंदुलकर और प्रतिष्ठित वैज्ञानिक सी एन आर राव को देश के सर्वोच्च नागरिक सम्मान भारत रत्न से सम्मानित किया है ।
आज नई दिल्ली में राष्ट्रपति भवन में आयोजित समारोह में श्री मुखर्जी ने इन दोनों हस्तियों को भारत रत्न प्रदान किया ।
सचिन तेंदुलकर ने पिछले वर्ष अंतराष्ट्रीय क्रिकेट से सन्यास लिया था ।
वे इस सर्वोच्च सम्मान को पाने वाले पहले खिलाड़ी है ।
प्रतिभावान हिमाचल में हुनर तो कूट-कूट कर भरा है, पर इस हुनर की सरकार कद्रदान नहीं है।
अगर होती तो आज कला प्रेमियों को उचित मंच मिलता, खिलाडि़यों को फीस देकर मैदान में एंट्री न लेनी पड़ती और हर जिला में कम से कम एक आडिटोरियम-सिनेमाघर होता।
