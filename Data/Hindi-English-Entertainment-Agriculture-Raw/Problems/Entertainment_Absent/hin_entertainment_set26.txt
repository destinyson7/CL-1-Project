राजस्‍थानी संस्‍कृति का सच्‍चा स्‍वरूप इन्‍हीं ख्‍यालों तथा ख्‍यातों में अंकित है।
इन ’ख्‍यालों’ के कथा प्रसंग ऐतिहासिक भी है और पौराणिक भी।
रासधारियों और ख्‍यालों की परंपरा समस्‍त राजस्‍थान और उससे लगे हुए मावला के कुछ भागों में है।
इन दोनों शैलियों में कोई विशेष अंतर नहीं हैं।
ख़्‍याल और रासधारियों की मंडलियाँ पेशेवर कलाकारों की भी होती हैं और शौकिया कलाकारों की भी।
गायन, वादन तथा नर्तन इनका पैतृक व्‍यवसाय है।
स्‍वभाव से ही ये गाने और नाचने में पटु होते हैं।
शौकिया खेल तमाशे करने वालों में जाति-पाँति का कोई बन्‍धन नहीं होता।
सभी जातियों के लोग मिलकर ये खेल तमाशे करते हैं।
पेशेवर कलाकारों की मंडलियाँ अब बहुत ही कम रह गई हैं।
बीकानेर तथा बगड़ी की रासधारियाँ किसी समय बहुत प्रसिद्ध थीं।
ये लोग बहुधा फागुन और चैत्र में अपनी मंडलियों के साथ समस्‍त राजस्‍थान और उत्तर भारत का दौरा करते थे।
गाँव के किसी एक चौराहे पर रात्रि के समय इनका अड्डा जमता था।
इन्‍हें देखने के लिए दूर-दूर से लोगों की भीड़ उमड़ पड़ती थी।
रात्रि से लेकर सुबह तक यह अभिनय होता था ।
’रासधारी’ और ’ख्‍याल’ पूर्ण रूप से नृत्‍य-नाट्‍य हैं।
अभिनेताओं के हाथ में लंबे-लंबे भाले होते थे, जिन्‍हें वे एक स्‍थान से दूसरे स्‍थान तक छलांग मारते समय ऊपर उछालते और घुमाते थे।
खेल चाहे पौराणिक हो या ऐतिहासिक, उनकी पोशाकें बहुधा एक ही तरह की होती थीं ।
राम, लक्ष्‍मण, रावण व अमरसिंह राठोड़ तथा राजा भर्तृहरि की पोशाकों में विशेष कोई अन्‍तर नहीं रहता था।
इन रासधारियों का एक बहुत ही कलात्‍मक रूप राजस्‍थान और मालवा की सीमा पर चित्तौड़, घोंसूड़ा तथा नीमच के पास आज भी प्रचलित है।
वह है "तुर्राकलगी का खेल", तुर्रे का खेल हिन्‍दू लोग करते हैं और कलगी का मुसलमान।
यद्यपि दोनों के कथा प्रसंग पौराणिक ही होते है, परन्‍तु प्रदर्शनों की व्‍यवस्‍था अलग-अलग होती है।
इस खेल के लिए गाँव के बीचोबीच एक विशाल मंच बनाया जाता है, जो नाना प्रकार की कलात्‍मक सामग्रियों से सजाया सँवारा जाता है।
इस मुख्‍य मंच के दोनों तरफ महल की अट्टालिका के आकार के दो छोटे पर ऊँचे मंच और बनाये जाते हैं, जिनसे नीचे उतरने के लिये बाँस की सीढ़ियाँ बाँधी जाती है।
उनमें से एक से पुरुषपात्र अभिनय करते हुए उतरते हैं और दूसरे से स्‍त्री पात्र।
यह नाट्‍य भी नृत्‍य-नाट्‍य है और इसके समस्‍त संवाद गीतों में होते हैं।
इसकी समस्‍त चाल ढाल तथा शैली राजस्‍थान के अन्‍य ख्‍यालों से भिन्न होती है।
वेशभूषा अधिकतर मुसलमानी ढंग की होती है और अभिनेताओं के हाथ में कागज़ी फूलों की छड़ियाँ होती हैं।
पुरुषपात्रों की पगड़ियों में तुर्रे, कलगी की छटा दर्शनीय है।
कुचपुड़ी नामक स्‍थान के इर्द गिर्द दो बहुत ही सुन्‍दर नाट्‍य परंपराएँ आज भी दक्षिण भारत में प्रचलित है।
इनकी वेशभूषा अत्‍यन्‍त चमकीली, भव्‍य तथा कलात्‍मक होती है।
ये दोनों ही नाट्‍य शैलियाँ एक दूसरे से भिन्न होते हुए भी उनमें काफ़ी साम्‍य है।
इन में भी स्‍त्री पात्रों का काम पुरुष ही करते हैं ।
इन नाट्‍यों में भावों और आंगिक मुद्राओं का बड़ा प्रयोग होता है और पेशेवर कलाकारों ने इन्‍हें शास्‍त्रीय नृत्‍यों की तरह कठिन और क्‍लिष्‍ट बना दिया है।
इन के समस्‍त कथा-प्रसंग पौराणिक होते हैं।
’यक्षगान’, ’कुचपुड़ी’ से अधिक शक्‍तिशाली होता है।
इन का आज भी अच्‍छा प्रचार है।
पत्रकारों की पक्ति में सम्‍पादक का स्‍थान सर्वश्रेष्ठ माना जाता है।
समाचार पत्र यदि विशाल जलपोत के समान मान लिया जाय तो सम्‍पादक को उसका कर्णधार कह सकते हैं।
किसी समाचारपत्र की सफलता और अच्‍छाई के लिए यह नितान्‍त आवश्‍यक है कि उसे योग्‍य सम्‍पादक का नेतृत्‍व प्राप्‍त हो।
उसी के ऊपर इस महान यन्‍त्र के संचालन का सारा उत्तरदायित्‍व होता है।
पत्र के सहस्‍त्रों पाठक-पाठिकाओं के लिए वह स्‍वयं पत्र का प्रतीक है।
यदि किसी को अपना दुखड़ा पत्र में प्रकाशित कराना है तो है वह सम्‍पादक को लिखेगा ।
सम्‍पादकीय विभाग और पत्रका क्षेत्र तो उसके वरदहस्‍तकी छायाकी अपेक्षा करता ही रहता है।
पत्र की व्‍यवस्‍था, शासन और न्‍याय के तीनों विभागों का केन्‍द्रीकरण इसी व्‍यक्ति में होता है।
इसका यह अर्थ नहीं है कि सम्‍पादक निरंकुश अथवा स्‍वच्‍छन्‍द शासक की भाँति है।
नीति के लिए उत्तरदायी होने के नाते पत्र की भलाई-बुराई का सारा बोझ उसे ही वहन करना होता है।
प्रत्‍येक सहयोगी अपने कर्तव्‍य को जानता है अथवा नहीं और जो काम उसके सिपुर्द है उसे योग्‍यतापूर्वक कर रहा है अथवा नहीं यह देखना सम्‍पादक का ही काम है।
वह सदा जाग्रत् है, सचेष्ट है और सचेत है।
भले ही सप्‍ताह मे किसी एक दिन पत्र का प्रकाशन न हो पर सम्‍पादक को तब भी अपने काम से छुट्टी नहीं मिल सकती ।
उसके कार्य की गुरुता को कानून ने भी बढ़ा रखा है।
पर सम्‍पादक उन सबकी गलतियों और बुराइयों के लिए जिम्मेदार माना जाता है जो उसके अधीन काम करते हैं।
उक्त वाक्‍य के लेखक का नाम भी यदि छपा हो तो भी अपराध सम्‍पादक और मुद्रक तथा प्रकाशक का ही माना जायगा।
सम्‍पादक के पद पर प्रतिष्‍ठित व्‍यक्ति का उत्तरदायित्‍व यहीं समाप्‍त नहीं हो जाता ।
वह समाचारपत्र रूपी उस यन्‍त्र का संचालक है जिसका समाज के जीवन में गहरा प्रभाव छाया हुआ है।
फलत: सम्‍पादक पर नैतिक जिम्मेदारी भी होती है।
पत्र स्‍वयं निर्जीव और जड़ पदार्थ है
कागज के टुकड़ों में जान नहीं हुआ करती ।
इतने परिश्रम से तैयार किया गया पत्र अपने पाठक के हाँथ में पहुँचने के दो घण्‍टे बाद रद्दी की टोकरी में ही स्‍थान पाता है।
ऐसी अन्‍य कोई शक्ति नहीं है जिससे लोग इतना डरते हों अथवा जिसकी आज्ञा का इतना परिपालन किया जाता हो
प्रात:काल ’टाइम्‍स’ में आप जो पढेंगे वही चर्चा सांयकाल समस्‍त सभ्‍य समाज में होती दिखाई देगी ।
’टाइम्‍स’ के कान ऐसे तीक्ष्‍ण हैं कि वे सर्वत्र की बात सुन लेते हैं
तमाम बातों की पूरी जानकारी उसे सबसे पहले हो जाती है।
क्षण-क्षण वह बढ़ता जा रहा है और पदे-पदे उसकी विजय होती चलती है।
पत्रों की शक्ति से मंत्रिमण्‍डल और शासक काँपते हैं।
उसी शक्ति के भरोसे वे बहुधा सरकारों की स्‍थापना और कभी-कभी विघटन तथा संहार तक में भी सफल होते रहे हैं।
इस शक्ति का स्‍त्रोत वह नैतिक उत्तरदायित्‍व ही होता है जिसे अपने ऊपर लादकर सम्‍पादक कागज के टुकडों में प्राण-संचार करता रहता है।
जनता का हित और केवल उसी का हित-सम्‍पादन करना सम्‍पादक की उस शक्ति का स्‍त्रोत है जो समाचारपत्र के स्‍तम्‍भों के मध्‍य से प्रवाहित होती दिखाई देती है।
सम्‍पादक एक व्यक्ति होते हुए भी संस्‍था के समान है जिसकी आत्‍मा अपने को समष्‍टि के हित में लय कर देती है।
यही कारण है कि जनता के जीवन पर पत्र का असाधारण प्रभाव होता है।
इस प्रभाव का सदुपयोग अथवा दुरूपयोग करना सम्‍पादक के हाथ में है।
वह जनता के चरित्र और जीवन के उत्‍थान में सहायक होता है और उसके पतन और विनाश का कारण भी हो सकता है।
फिर विचार कीजिये कि ऐसे व्यक्ति पर कितना महान् उत्तरदायित्‍व होता है और उसका पथ कितना कठोर है।
यही कारण है कि इस पथ पर आरुढ़ होने की क्षमता रखने वाले में कौन-कौन से गुण होने चाहिये इसकी विवेचना करना नितान्‍त कठिन हो जाता है।
उसमें उज्‍ज्‍वल चरित्र के साथ-साथ विस्‍तृत ज्ञान होना चाहिये जिसका उपयोग समय समय पर आवश्‍यकतानुसार करके वह अपने पत्र और अपनी जनता के प्रति अपने उत्तरदायित्‍व को पूरा कर सकता है।
उसकी नीति का आधार न्‍याय और सत्‍य हो।
इन दोनों के लिए बड़े से बड़े का विरोध करना और उनके क्षोभ का सामना करने के लिए तत्‍पर रहना ही सम्‍पादक का आदर्श होना चाहिये।
सत्‍य को छिपाना उसके लिए अक्षम्‍य अपराध है ।
किसी का भय और किसी की कुटिल भ्रुकुटियाँ उसे इस पथसे विरत न करने पावें।
हाँ, केवल एक शर्त है जिसके लिए कभी-कभी सत्‍य को प्रकाश में लाना भी रोका जा सकता है।
यदि सत्‍य होते हुए भी किसी बात का प्रकाशन सार्वजनिक हित और कल्‍याण के विरुद्ध हो तो उसका प्रकाशन रोक देना ही उचित हो सकता है।
यही एक रेखा है, जो पत्रों की स्‍वतन्‍त्रता और सम्‍पादक की लेखनी की सीमा बाँध सकती है।
इसके सिवा सत्‍य का प्रकाशन और असल की पोल खोलना ही उसका काम है चाहे इसमें कितनी भी बाधा क्‍यों न पडती हो।
प्रतिदिन सम्‍पादकों के सम्मुख ऐसे सवाल उठा करते हैं।
किसी गाँव से समाचार आता है कि अमुक अधिकारी घूस लेता है और जनता पीड़ित है ।
कहीं से पत्र आता है कि अमुक अफसर पक्षपात करता है, अमुक जमींदार अत्‍याचार करता है, अमुक संस्‍था में गबन हुआ है।
अधिकारियों के भय से सत्‍य बात भी, जिसे कहना उन्‍हीं के हित में होता है, कहना अस्‍वीकार कर देते हैं।
लिखने या किसी बात को प्रकाशति करने के पूर्व यह देख लेना तो अत्‍यन्‍त आवश्‍यक है कि जो बात छापी जा रही है वह सत्‍य है या नहीं?
बहुधा शिकायती चिट्टी आदि भेजने वाले छोटे-से मामले को भी अतिरंजित बनाकर भेजते हैं।
कभी-कभी असत्‍य और निराधार बातें भी भेज दी जाती हैं।
सावधानी के साथ उनकी साधारता और सत्‍यता की जाँच अवश्‍य कर ली जाय ।
पर यह निश्‍चय हो जाने पर कि घटना सत्‍य है, उसका प्रकाशन जनता के हित के लिए करना ही कर्तव्‍य है।
शिकायती पत्रों तक ही यह बात परिमित नहीं है।
यदि यहाँ यह पुनीत कार्य बहुधा अपराध हो जाता है और सरकार सम्‍पादक को दण्डित कर देती है तो वहाँ भी अधिकारी सदा पत्रों को कम से कम क्रोध की दृष्‍टि से अवश्‍य देखते रहे हैं।
श्री विकमरटीड ने समाचारपत्र और राज्‍य शक्ति की विवेचना करते हुए एक ऐतिहासिक घटना का उल्लेख किया है जो इसपर पर्याप्‍त प्रकाश डालती है।
इंग्‍लैण्‍ड में लार्ड जान रसल प्रधान मंत्री थे।
उनके मंत्रिमण्‍डल में लार्ड पामरस्‍टन पर राष्‍ट्र विभाग के मंत्री थे।
पामरस्‍टन ने बिना मंत्रिमण्‍डल से राय लिये अथवा बिना महारानी को सूचना दिये नेपोलियन को फ्रांस का शहंशाह स्‍वीकार कर लिया और उनकी नवसंगठित सरकार की सत्ता मान ली।
फलत: मामला वहीं का वहीं दफा-दफा कर देने की कोशिश की गयी ।
एक दिन इस घटना को प्रकाशित करते हुए ’टाइम्‍स’ ने गम्‍भीर गर्जन किया और मंत्रिमण्‍डल की कड़ी टीका आरम्‍भ की।
स्‍वयं नेपोलियन तक इस ब्रिटिश पत्र की कठोर टीका और आक्षेप से विक्षुब्‍ध हो उठे और उन्‍होंने ब्रिटेन से माँग की कि उसका मुख बन्‍द किया जाय।
उनके बाद लार्ड डरवी ब्रिटेन के प्रधान मंत्री हुए।
रसल के पदत्‍याग से यद्यपि डरवी को ब्रिटेन के प्रधान मंत्री के पद पर आसीन होने का अवसर मिला तथापि वे ब्रिटिश पत्रों के बढ़ते हुए प्रभाव को देखकर भयभीत हो उठे।
राजनीतिज्ञों के समान स्‍वार्थ ने पत्रों के इस प्रभाव को निरापद न मानने के लिए उन्‍हें बाध्‍य किया।
ब्रिटिश पत्रों ने अपनी स्‍वतंत्रता प्राप्‍त की थी और वे तथा उस देश की जनता उस स्‍वतंत्रता की रक्षा के लिए सदा जागरुक तथा सजग दिखाई देती थी।
यह सम्‍भव न था कि कानून की श्रृंखला से उसे जकड़ने की चेष्‍टा की जाय ।
फलत: लार्ड डरवी को जब कुछ न सूझा तो उन्‍होंने सम्‍पादकों को उपदेश देना आरम्‍भ किया और एक नये सिद्धान्‍त का प्रतिपादन किया ।
उनका कर्तव्‍य उन्‍हें बाध्‍य करता है कि कभी-कभी वे सत्‍य पर भी परदा डाल दें।
कोई राजनीतिज्ञ जो पार्लमेण्‍ट के विरोधी दल का सदस्‍य होता है सरकार की जिम्मेदारी उठाने की अपनी तत्‍परता प्रकट करने के लिए बोलता है।
जो राजनीतिज्ञ पदासीन होता है वह सरकार का संचालन करने की दृष्टि से बोलता है।
राजनीतिज्ञों की दृष्‍टि राजनीतिक समस्‍याओं की विवेचना की ओर नहीं रहती वरन् तात्‍कालिक राजनीतिक प्रवाहकी गतिकी ओर रहती है।
सम्‍पादक या पत्रकार का कर्तव्‍य वही है जो एक ऐतिहासिक का कर्तव्‍य होता है सत्‍य की खोज करना और पाठकों के सामने केवल उन बातों को रखना जो उसकी जानकारी के आधार पर सत्‍य प्रतीत होती हो।
उसका यह कर्तव्‍य नहीं है कि वह उन्‍हीं बातो को प्रकाशित करे जिन्‍हे प्रकाशित करना अधिकारी या राजनीतिज्ञ पसन्‍द करते हैं।
सम्‍पादक या पत्रकार राजनीतिज्ञ के प्रभाव और शक्ति के इच्‍छुक नहीं होते।
सम्‍पादक के गौरव और स्‍वतन्‍त्रता का निर्दलन उसी दिन हो जाएगा जिस दिन पत्र इस प्रकार अधीनता का पद स्‍वीकार कर लेंगे।
पत्रों का प्रथम कर्तव्‍य राष्‍ट्र के सामूहिक हित की रक्षा करना है पर इसके साथ वे किसी ऐसी बात की उपेक्षा भी नहीं कर सकते जो मानव सभ्‍यता के पथ को कण्‍टकाकीर्ण बना रही हो।
पर वहाँ के सचेत पत्रकार और वहाँ की जागरुक जनता अपने अधिकारों की रक्षा में सावधान रही है और इसी कारण अपने पद और गौरव की रक्षा करने मे ब्रिटिश पत्र सफल होते रहे हैं।
पर जब उधर खतरा दिखाई दिया और जनक्षोभ के भय ने आगे बढ़ने न दिया तो सिद्धान्‍तों की रचना और स्‍थापना करके उनके आवरण में पत्रों को दबाये रखने का यत्‍न किया गया।
यह है मनोवृत्ति उन वर्गों की जो शासक-पदपर आरुढ़ हुआ करते हैं।
’टाइम्‍स’ ने अपनी पंक्तियों में सम्‍पादक के कर्तव्‍य, उत्तरदायित्‍व और आदर्श की जो रूपरेखा खींची है वह एक शताब्‍दी पूर्व जितनी सत्‍य थी उतनी ही सत्‍य आज भी है।
इसी कारण हमने बार-बार कहा है कि सर्वत्र ही और भारत में विशेषकर पत्रकार का पेशा उत्‍सर्ग, कष्‍टसहन और तप का पेशा है।
यहाँ की जनता गिरी हुई, देश पराधीन, सरकार निरंकुश और विदेशी है।
भारतीय पत्रों की नीति इसी लक्ष्य के आधार पर स्‍थिर हो सकती है पर उस नीति के संचालन में स्‍वार्थी, अधिकारलोलुप और शोषक शासकों के प्रचण्‍ड प्रहारों का सामना पदे-पदे करना होगा।
वे सत्‍य को आवृत करेंगे, न्‍याय का गला घोंटेंगे और पत्रों को कर्तव्‍य से विमुख करने में अपने समस्‍त बल का उपयोग तक करना अनुचित न समझेंगे ।
ऐसी दशा में हमारे सम्‍पादक का चरित्र कैसा होना चाहिये और उसमें किन गुणों और विशेषताओं की आवश्‍यकता है इस पर स्‍वयं वे ही विचार कर ले जो इधर आना चाहते हैं।
सम्‍पादक के नैसर्गिक गुणों और उसके व्‍यापक उत्तरदायित्‍व तथा आदर्श की विवेचना हमने कर दी पर सम्‍पादक को सम्‍पादकीय कार्य के सम्‍बन्‍ध में भी कुछ जानने की आवश्‍यकता होती है।
सम्‍पादक पत्रकार-मण्‍डल का उच्‍चतम पदाधिकारी होता है फलत: यह आवश्‍यक है कि पत्रकारों के विभिन्न और समस्‍त विभागों के कार्य का पूरा-पूरा ज्ञान उसे हो।
आवश्‍यकता पड़ने पर उसे इन तमाम कामों को करने में समर्थ होना चाहिये।
आधुनिक पत्र का सम्‍पादक किसी विशेष कार्य के लिए जिम्मेदार नहीं होता।
यूरोप और अमेरिका के पत्रों के सम्‍पादक सम्‍भवत: एक पंक्ति भी लिखने का अवकाश नहीं पाते ।
अग्रलेख और टिप्पणियों तक के लिए अलग लेखक नियुक्त किये जाते हैं जिनका काम ही यह होता है कि वे प्रतिदिन लेख दे दिया करें ।
एक ही व्‍यक्ति सब विषयों का पूरा पण्‍डित नहीं हो सकता और न सब विषयों पर अधिकार पूर्ण लेखनी ही चला सकता है अत: ब्रिटिश और अमेरिकन पत्र विभिन्न विषयों के लिए विभिन्न लेखक नियुक्त करते हैं।
भारत के पत्रों की यह स्‍थिति नहीं है।
हिन्‍दी पत्रों की आर्थिक स्‍थिति तो और भी बुरी है।
फलत: इस देश के सम्‍पादक को पत्र-विषयक समस्‍त कार्यों से पूर्णत अभिज्ञ होना नितान्‍त आवश्‍यक है।
पर इसका यह अर्थ नहीं है कि सम्‍पन्न पत्रों के सम्‍पादक, जिन्‍हें उपर्युक्त कार्य न करने पड़ते हों सब बातों से परिचित न रहे।
यूरोप और अमेरिका की पत्रकला बड़ी उन्नत स्‍थिति में पहुँची हुई है।
वहाँ सम्‍पादक यद्यपि अग्रलेखादि भी नहीं लिख पाता तथापि उसे काम के भारी बोझ से पिसना होता है।
लेख भी न लिखने के दो कारण विशेष रूप से उपस्‍थित रहते हैं।
पहिली बात तो यही है कि सम्‍पादक के ऊपर इतना कार्य-भार रहता है कि उसे लिखने का अवकाश बहुत कम मिलता है।
दूसरा कारण यह है कि आज के पत्र केवल एक, दो या तीन विषयों से ही सम्‍बन्‍ध नहीं रखते।
एक व्‍यक्ति चाहे कितना बड़ा विद्वान् क्‍यों न हो सब विषयों का विशेषज्ञ नहीं हो सकता।
संपादक पत्र का सूत्रात्‍मा होता है जिसमें सभी विभागों के लोग अपने-अपने स्‍थान पर माला की मनिया की तरह पिरोये हुए रहते हैं।
आधुनिक पत्र के कार्यालय में चले जाइये और देखिये कि उसके काम का विस्‍तार कितना फैला हुआ है।
देश के कोने-कोने में संवाददाता होते हैं, विदेशों में संवाद भेजने वाले नियुक्त किये जाते हैं, रिपोर्टर होते हैं, विशेष घटनाओं और कार्यों के लिए विशेष संवाददाता तथा विशेष विषयों के लेखक होते हैं।
इनके सिवा समाचार एजेन्‍सियों से दुनिया के कोने-कोने के समाचार आते रहते हैं।
ये तमाम मसाले आठ या दस घण्‍टे के बीच पत्रों में एकत्र कर दिये जाते हैं ।
ध्‍यान रखना होता है कि असत्‍य, मानहानिकर तथा भ्रष्‍ट और अश्‍लील बातों का समावेश न हो जाय।
विचार करने की बात है कि यह सारा काम थोड़े से समय में पूरा करना कितना आश्‍चर्यजनक है।
थोड़े से व्‍यक्तियों के किये सब नहीं हो सकता।
सम्‍पादक के अधीन अनेक सहायक सम्‍पादक होते हैं।
इन सहायकों की छोटी-छोटी टुकड़ियाँ बन जाती है।
उन सबके ऊपर प्रधान सहायक सम्‍पादक होगा जो आने वाले समाचारों और तारों को विभिन्न विभागों के पास भेजता रहता है।
उस दशा में प्रधान सहायक दूसरे जरुरी काम में व्‍यस्‍त रहता है।
तैयार कापियों की कंपोजिंग और प्रूफ-संशोधन अलग होता रहता है।
पत्र आपके सामने विच्‍छिन्न और अव्‍यवस्‍थित टुकडों में नहीं प्रत्‍युत अपनी सम्‍पूर्णता में आता है।
फलत: विभक्त होकर काम करते हुए भी सम्‍पादकीय विभाग का काम व्‍यवस्‍थित और एकात्‍मक होना चाहिये ।
इस एकसूत्रता का आधार सम्‍पादक होता है।
सारे विभाग उसी के अधीन हैं और वही उन सबके लिए उत्तरदायी है।
उसकी नीति न केवल लेखों में बल्‍कि सवादों में भी झलकती दिखाई देती है।
सम्‍पादक का व्‍यक्तित्‍व और पत्र का आदर्श पंक्ति-प्रति-पंक्ति से ही प्रकट हो जाता है।
सारे आयोजन, सारी व्‍यवस्‍था, सारे ढंग पर सम्‍पादक की छाप होती है जो पत्र को अपनी पूर्णता में उपस्‍थित करता है।
पत्र का एक संस्‍करण समाप्‍त हुआ कि दूसरे की तैयारी आरम्‍भ हो जाती है।
सम्‍पादक अपने विभाग के मुखियों का सम्मेलन करता दिखाई देता है।
लेखक किस विषय पर लेख लिखे, कल के लेख में प्रश्‍न-विशेष के सम्‍बन्‍ध में क्‍या दृष्‍टिकोण ग्रहण किया जाय आदि बातों का निर्णय सम्‍पादक को ही करना होता है।
उसके काम के स्‍वरूप का जो चित्र खींचा गया है उसके अनुसार उसके लिए आवश्‍यक योग्‍यताओं का उल्लेख सहज ही किया जा सकता है।
हमारे देश में सम्‍पादकों के लिए अग्रलेख लिखना आवश्‍यक-सा होता है।
हिन्‍दी पत्र के सम्‍पादक तो अनिवार्य रूपेण यह काम करते ही हैं।
जो सम्‍पादक इस भार से मुक्त रहते हैं उन्‍हें भी बहुधा नहीं तो यदाकदा अग्रलेख लिखना ही पड़ता है।
पत्र का यह स्‍तम्‍भ अत्‍यन्‍त महत्‍वपूर्ण होता है।
सार्वजनिक जीवन पर उन स्‍तम्‍भों का खासा प्रभाव भी होता है।
सम्‍पादक इन स्‍तम्‍भों के लिए विशेष रूप से उत्तरदायी होता है अत: उनकी ओर विशेष सावधानी तथा सतर्कता बरतने के लिए भी बाध्‍य होता है।
अग्रलेख लिखना सरल काम नहीं होता।
उसके लिए कई बातों पर ध्‍यान देने की आवश्‍यकता होती है।
इसके सिवा पाठकों की रुचि का ध्‍यान रखना पड़ता है और साथ-साथ उनके मन पर वह छाप भी डालनी पड़ती है जो जनमत का निर्माण करने में समर्थ होती है।
समय का महत्‍व सबसे अधिक होता है।
कभी-कभी तो यहाँ तक नौबत आती है कि लिखे हुए और कम्‍पोज हो चुके अग्रलेख को रोककर नव गत किसी महत्‍वपूर्ण प्रश्‍न पर तुंरत बिलकुल नया लेख तैयार कर देना पड़ता है।
दैनिक पत्र के सम्‍पादक की तेजी की कल्‍पना करना साधारण साहित्‍यिक लेखको या ग्रन्‍थकारों के लिए कठिन होता है।
उसकी लेखनी की स्‍याही सूख भी नहीं पाती कि उसे पुन: तीव्रगति से चलते आप देखेंगे।
ऐसी अवस्‍था में अग्रलेख लिखना एक कला मानना चाहिये।
आवश्‍यकता इस बात की है कि लेखक का ज्ञानक्षेत्र विस्‍तृत हो।
सम्‍पादक के लिए आवश्‍यक है कि उपर्युक्त विषयों के सिवा अधिक से अधिक अन्‍य जितने विषयों का साधारण ज्ञान प्राप्‍त कर सकें प्राप्‍त करने की चेष्‍टा करें।
थोड़ा-थोड़ा परिचय बहुत से विषयों का होना उसके लिए आवश्‍यक है।
साथ ही उसमें यह गुण हो कि अपरिचित विषयों के सम्‍बन्‍ध का ज्ञान जहाँ से मिल सकता हो वहाँ से तत्‍क्षण लेकर उनके तन्‍तु एकत्र कर सकें।
इसके सिवा भाषा पर अधिकार हो।
विशेषता यह होनी चाहिये कि संक्षेप में उन तमाम भावों की अभिव्‍यक्ति की जा सकें जिन्‍हें व्‍यक्त करना लेख का उद्देश्‍य है।
’करत-करत अभ्‍यास के’ ये तमाम बातें सुलभ हो जाती हैं।
अग्रलेख के अलावा सम्‍पादकों का एक विशेष कार्य उन चिट्ठियों का सम्‍पादन भी है जो विभिन्न स्‍थानों से उसके पास प्रकाशनार्थ आती है।
’डाक का यह थैला’ पत्रों का आवश्‍यक अंग होता है।
यदि पत्र में त्रुटि हो या कोई कमी हो तो उसका पता भी इन पत्रों से चल जाता है जिसे सरलतापूर्वक दूर करने की चेष्‍टा की जा सकती है।
यही कारण है कि सम्‍पादक इस थैले को स्‍वयं देखने का समय निकालने की चेष्‍टा करते हैं।
आवश्‍यकता इस बात की होती है कि अधिक से अधिक चिट्ठियों का प्रकाशन किया जाय।
लोकप्रियता की वृद्धि और बिक्री को बढ़ाने के लिए तो यह अमोघ औषध है।
चिट्टी भेजने वाले सुदूर गाँव और कस्‍बे के लोग अपनी चिट्टी को प्रकाशित देखकर एक प्रकार की निकटता और स्‍नेह का अनुभव करने लगते हैं।
समझते हैं कि उनका पत्र उनके साथ है, दुख में, सुख में हर तरह से सहायक है।
इसके सिवा एक बात और है जिसकी उपेक्षा नहीं की जा सकती ।
सम्‍पादक को इतना अवश्‍य देख लेना चाहिये कि पत्रों में कोई मान हानिकर अथवा तत्‍सम बातें न हों।
पत्रकार-जीवन का जिन्‍हें अनुभव है वे जानते हैं कि मिलने-जुलने से अनायास ऐसे समाचार मिल जाते हैं।
फिर तमाम बातों की विवेचना करके ग्रन्‍थ का क्लेवर बढ़ाना अनावश्‍यक भी है।
पुस्‍तक में उन गुणों की चर्चा करके अथवा उन्हें पढ़कर न कोई सम्‍पादक बनाया जा सकता है और न कोई बन सकता है।
थोड़ी सी आवश्‍यक आरम्‍भिक बातों का उल्लेख केवल इस दृष्‍टि से किया गया है कि जो भी इस दिशा की ओर जो अग्रसर हो, वह बढ़ने के पूर्व अपनी समीक्षा कर लें।
इन प्रश्‍नों का उत्तर स्‍वयं देकर जो इधर आयेगा, वह जीवन में सफलता प्राप्‍त करेगा और जनसेवा के इस कठोर पथ पर प्रसन्नतापूर्वक चल सकेगा।
उसका त्‍यागमय, तपस्‍वी और आदर्शवादी जीवन ही उसकी शक्ति का स्‍त्रोत है।
पत्रकारी के बाह्य आकर्षणों से आकृष्‍ट होकर बहुत से नवयुवक इधर आते हैं पर वे नहीं जानते कि ऊपरी आवरण के भीतर वह आग जलती रहती है जिसमें अपनी आहुती देने वाले साधक को ही प्रवेश करना चाहिये।
नई पीढ़ी के व्‍यंग्‍य चित्रकारों में शिक्षार्थी के व्‍यंग्‍य चित्र सर्वाधिक लोकप्रिय है।
इन्‍हें अपने दायित्‍वों का ज्ञान है और इनका दृष्‍टिकोण बड़ा ही संतुलित है।
इन्‍होंने निष्‍पक्ष भाव से मानव-जीवन के विभिन्‍न पहलुओं का चित्रण किया है।
कभी-कभी गुदगुदाकर उत्‍फुल्लता जगाती है तो कभी आक्रोश पैदा कर देती हैं।
इनकी लोकप्रियता का रहस्‍य है गहन मानवीय संघर्ष और कलात्‍मक सार्थकता।
समय की सतत प्रवाहमान धारा में जीवन के क्षितिज नये-नये रूपों में उद्‍घाटित होते रहते हैं।
नये परिवेश और परिवर्तनों ने इन्‍हें सदा नई दृष्‍टि प्रदान की है।
दृष्‍टि बदलती है, अनुभव बदलते हैं तो अभिव्‍यक्‍ति भी बदलती है।
कभी दिशाएँ बदलती है, तो कभी लक्ष्‍य और दोनों एक दूसरे से टकराते हैं।
अर्से से ये बम्‍बई के ’टाइम्‍स आफ इंडिया’ में कार्टून कलाकार के बतौर काम कर रहे हैं।
फलत: अपने निरीक्षण के बिम्‍ब चुनकर और ज़िन्‍दगी में घुल-मिलकर सैकड़ों दैनन्‍दिन दृश्‍यों को इन्‍होंने सामने रखा है।
न जाने कितनी अनुभूतियों, संवेदनाओं और स्‍थितियों को ’पर्सनल टच’ देकर इन्‍होंने अपना बनाया है।
मारियो ने इस दिशा में अनेक विधाएँ खोजी हैं।
नये युग की समूची विसंगतियाँ और वर्जनाएँ इन्‍होंने समय की पीठिका में उभरे मूल्‍यगत प्रतिमानों से आँकी है।
कदम राजस्‍थान के हैं और बम्‍बई के सर जे०जे०स्‍कूल आफ आर्ट के विद्यार्थी रहे हैं।
बचपन से ही व्‍यंग्‍यकार के रूप में अपने प्रखर चिन्‍तन को जनता के समक्ष रखने की इनकी महत्‍वाकांक्षा बलवती रही है।
पत्रकारिता की साधना इनकी ज़िन्‍दगी का पेशा है और ये इधर-उधर पत्रों में अपने व्‍यंग्‍यचित्रों द्वारा विचार व्‍यक्‍त करते रहते हैं।
व्‍यापक पैमाने पर इन्‍होंने समसामयिकता का अर्थ निभाया है।
एक बीहड़ और दुर्निवार मार्ग सामने दिखाई पड़ता है।
यह मार्ग कटु सत्‍य और निर्मम यथार्थ का है।
निराशा, पराजय और आत्‍मघात की भावना इस युग में अधिकाधिक प्रश्रय पाती जा रही है।
यन्‍त्रयुग ने मानव शक्‍ति को कुंठित बना दिया है, जैसे कोई भयानक कुचक्र का दानव मुहँ बाए खड़ा हो।
आज का वातावरण कुछ ऐसा है, जो अविश्‍वास जगाता है।
इनकी ’पोपट’ की पट्टी विशेष लोकप्रिय है जिसमें समसामयिक प्रसंगों को लेकर वैविध्‍य दर्शाया गया है।
कानूनी पीठ, वर्त्तमान शिक्षा-पद्धति, भाषा नीति, घरेलू धड़कन तथा नित-नई समस्‍याओं पर इन्‍होंने सैकड़ों-हजारों चित्रों का निर्माण किया है।
आज जो जीवन विषम होता जा रहा है और परिस्‍थितियाँ उसे और भी संकुल बनाये हैं, इससे द्वन्‍द्व अधिक है, सामंजस्‍य कम।
जटिलता और कटुता अधिकाधिक बढ़ती जा रही है, ऐसी परिस्‍थिति में जनता को हॅसाने वाला इनके मत में सीधे स्‍वर्ग जाता है।
’एम०ए० (राजनीति) और सर जे०जे० स्‍कूल आफ आर्ट्‍स से फाइन आर्ट्‍स में डिप्‍लोमा लेने के बाद भी कोई नौकरी न मिली तो निराशा हुई ।
नौकरी की तलाश में फिर रहा था तो प्रसिद्ध व्‍यंग्‍यचित्रकार शंकर से भेंट हुई।
उन्‍होंने सुझाव दिया कि यदि मैं राजनीति का एम०ए० और फाइन आर्ट्‍स का डिप्‍लोमा मिला दूँ तो मैं एक अच्‍छा कार्टूनिस्‍ट बन सकता हूँ।
मुझे यह सुझाव इतना पसंद आया कि वहीं से घर की तरफ तेजी से दौड़ लगाई।
प्राण नवयुवक हैं और बड़े लोकप्रिय कलाकार हैं।
ये यथार्थ को निस्‍संर्ग भाव से देखते और व्‍यक्‍त करते हैं, यही कारण है इनके द्वारा अंकित चित्रों में व्‍यक्‍तित्‍व का संस्‍पर्श होता है।
इनके कार्टून न केवल हिन्‍दी पत्रों में वरन् अंग्रेजी, उर्दू, कन्‍नड़, मलयालम तेलुगु, तमिल, बंगला आदि भाषाओं के पत्रों में भी छपते हैं।
इनकी चित्रकथा सीरीज़ और पट्टियाँ समूचे भारत भर के प्रमुख अखबारों में चल रही हैं।
विषय-वैविध्‍य में गहरे पैठने की अपनी क्षमता के कारण इन्‍होंने अल्‍प वय में ही काफ़ी ख्‍याति अर्जित कर ली है।
नेगी की व्‍यंग्‍यकला भी संघर्षों से उपजी है।
जीवन-यापन के लिए इन्‍हें दर-दर की ठोकरें खानी पड़ीं, किन्‍तु घात-प्रत्‍याघातों और सम-विषम परिस्‍थितियों ने व्‍यंग्‍यात्‍मक अनुभूतियों और प्रतिक्रियाओं के प्रति सचेत कर दिया।
अनुभव की प्रामाणिकता के आधार पर नेगी ने जीवन-सत्यों और संवेगों को सच्‍ची अभिव्यक्‍ति दी है।
ये समसामयिक, राष्‍ट्रीय- अन्‍तर्राष्‍ट्रीय, सामाजिक-राजनीतिक सभी प्रकार के स्‍थूल-सूक्ष्म पहलूओं की विराटता को बड़ी सहजता से अंकित कर लेते हैं।
रंगनाथ भी परिस्‍थितियों के प्रखर आलोचक हैं।
जैसा जो कुछ दिखाई देता है उसकी असलियत में झाँककर इन्‍होंने धर्म, समाज सत्ताशाही के आरोपित आवरणों को उतार फेंका है।
अनेक समस्‍याओं के संदर्भ में अपने आस पास के परिवेश को आत्मसात् करते हुए छोटे-छोटे तजुर्बों, घटनाओं-दुर्घटनाओं एवं परिस्‍थितियों को इन्‍होंने व्‍यंग्‍यात्मक पुट दिया है।
हर दैनिक, साप्ताहिक व मासिक पत्र-पत्रिकाओं में इनके व्‍यंग्‍यचित्र छपते रहते हैं।
’हिन्दुस्तान टाइम्स’ से सम्बद्ध हैं और समसामयिक घटनाओं पर अपने व्यंग्यचित्रों द्वारा प्रकाश डालते रहते हैं।
सामाजिक, राजनीतिक, आर्थिक व घरेलू समस्याओं को इन्होंने सूक्ष्मता से दर्शाया है।
जीवन को विभिन्न स्तरों पर वहन करने वाले पात्रों की इन्हें तलाश है।
व्यक्‍ति और समाज के द्वन्द्व ने इन्हें हर वस्तु के प्रति शंकालु बना दिया है, अतएव इनकी सचेतन प्रज्ञा निरन्तर कुछ पाने के लिए संधानरत है।
एक सशक्‍त व्यंग्यकार के रूप में इनकी सृजनशील संभवनाओं का नित नया आभास मिल रहा है।
समयानुरूप सजगता इनमें है और ये अपने कार्टूनों द्वारा उसके मर्म पर चोट करते रहते हैं।
यथावत् चित्रण के नाम पर बेसिरपैर की हाँकने की इनकी आदत नहीं।
इनके विषय अपने परिवेश और जीवन-मूल्यों से टकराते हैं और नये-पुराने का द्वन्द्व उनमें दर्शाया गाया है।
बाम्बे आर्ट सोसाइटी, राष्‍ट्रीय कला प्रदर्शनी, भारत तथा विदेशों में होने वाली अनेक प्रदर्शनियों में इन्‍होंने भाग लिया है।
सामाजिक घात-प्रत्याघातों और राजनीतिक दाँव-पेंचों में उलझी अद्यतन व्यंग्यकला भारतीय संस्कृति व जीवन-दर्शन से दूर पड़ती जा रही है।
गरिमा व महिमामयी भारतीय नारी की तो अच्छी दुर्दशा हुई है।
तस्वीर का इकतरफा पहलू कहीं-कहीं इतना अतिरंजित है कि उसे व्यंग्यकारों के हाथ उपेक्षा एवं अवमानना सहन करनी पड़ी है।
भारतीय कला की विस्तीर्ण परम्परा में नारी की भावप्रवण कोमल अनुभूतियाँ, भीतरी साध एवं सृजनाकांक्षा समय-असमय चित्रों में व्यक्‍त होती रही।
राजप्रासादों, उच्‍च अट्टालिकाओं और शून्‍य कक्षों में न जाने कितना बार कोमल उँगलियों ने लुक-छिपकर प्रिय के चित्र आँके और मिटाये।
नारी की स्‍निग्ध प्राण-धारा ने कला में नित-नया उल्लास और माधुर्य भरा है।
एक ओर प्रेम उसकी कला का मूलमंत्र रहा है तो दूसरी ओर प्राचीन आदर्श, परम्परा एवं संस्‍कारों के प्रति उसमें गहरी निष्‍ठा है।
बीसवीं सदी में नारी की कलागत सौन्दर्य-चेतना समानान्तर विकसित हुई है।
जिस बिन्दु से उसने चलना शुरू किया था, आज वह वहाँ से इतनी दूर चली आई है कि उसके प्राचीन और अर्वाचीन रूप में काफ़ी अन्तर दिख पड़ता है।
रेनाँसाँ काल में अमृत शेरगिल युगसापेक्ष्य कलामूल्यों की खोज करने वाली प्रथम महिला थीं।
महत्व इस बात का था कि उनकी नज़र किसी दृश्य के पहलू को किस कोण से चुनती है।
किन्तु एक और उन्होंने लोक संवेगों को प्रश्रय दिया तो दूसरी ओर अपने चित्रों में बाहरी रंगों की ऊष्मा भी भर दी।
कला के क्षेत्र में उनका योगदान इतना महत्वपूर्ण है कि भावी पीढ़ी के लिए वे पथरेखा खींच गई ।
दिल्ली शिल्पीचक्र की सुप्रसिद्ध कलाकार देवयानी कृष्णा ने यथार्थ की साक्षात् प्रतीति में अपनी अनुभव राशि बटोरी।
अपने यायावर कलाकार पति कँवलकृष्ण के साथ इन्होंने तिब्बत, सिक्‍किम, भूटान और हिमालय क्षेत्र का व्यापक दौरा किया।
काश्मीर और यूरोप भी ये गईं।
वहाँ के वातारण, स्थानीय परम्पराओं और लोक रुढ़ियों को इन्होंने अपनी मौलिक शैली में अभिव्यक्‍ति दी।
खुली वादियों और हिमाच्छादित दृश्यों की भव्यता ने इनके मानस-पट पर अमिट रंगीने रेखाएँ अंकित कर दीं, जिससे इनके अन्तर में भाव-ऊर्मियाँ लहरा उठीं।
इनके चित्रण की विशेषताएँ है- लोक शैली, प्राकृतिक दृश्यांकन, खिलौने तथा मानवाकृतियों की उद्‍भावना।
देवयानी की प्राकृतिक दृश्यावलियों में झरने, चट्‍टान हिमपात, बर्फ़ानी ढलान, हिम-तूफ़ान, आँधी-वर्षा और सरसब्ज़ नज़ारे आँके गए हैं।
खेल-खिलौनों और ’स्टिल लाइफ’ के चित्रों में वैविध्य और बहुरूपता है।
इस जड़ जीवन में भी अपनी चटक रंग-योजना द्वारा इन्होंने नवप्राणों का संचार किया है।
इधर वाटिका में भी ये विभिन्‍न प्रयोग कर रही हैं।
देवयानी की दार्शनिकता और अप्राप्य के प्रति दुस्सह आकर्षण का पुट इनके चित्रों की विशेषता है।
सबसे बड़ी खूबी और दृष्‍टि की गहरी पैठ इनके खेल-खिलौनों में है।
बच्‍चे की अंतरात्मा और मनोविज्ञान का इन्हें गंभीर ज्ञान है।
इस युग के बच्‍चे अपेक्षाकृत जिज्ञासु और ज्ञान- पिपासु हैं।
उनका भावबोध आज के वातारण और परिस्थितियों के अनुरूप अधिक विकसित और बहुरूपी है।
इनके खिलौनों के निर्माण में वैसी ही सहजता और भोलापन है जैसा कि बच्‍चे के मन में होता है।
देवयानी इन्दौर की है और कला में इनकी प्राथमिक शिक्षा वहीं माता-पिता की छत्रच्‍छाया में सम्पन्न हुई ।
कला की उच्‍च शिक्षा के लिए पाँच वर्ष तक ये सर जे.जे. स्कूल आफ आर्ट में अध्ययन करती रहीं।
पेंटिंग और रेखा चित्रण में डिप्लोमा लेने के पश्‍चात् इन्होंने भिक्तिचित्रण में विशेषता हासिल की।
इनके चित्रों की सर्वप्रथम प्रदर्शनी 1941 में कलकत्ता में हुई ।
दिल्ली में कई बार इनके लोक चित्रों की प्रदर्शनी हो चुकी है।
विगत दशकों में इनकी टेकनीक निरन्तर विकसित और परिपक्‍व होती गई है।
लन्दन, पेरिस आदि की अन्तर्राष्‍ट्रीय कला-प्रदर्शनियों में भी इन्होंने भाग लिया है।
आजकल दम्पति दिल्ली के सुप्रसिद्ध माडर्न स्कूल में बच्‍चों के शिक्षक हैं।
युवा पीढ़ी का प्रतिनिधित्व करने के बावजूद शैला आडेन ही अमृत शेरगिल के बाद सर्वाधिक लोकप्रिय कलाकार हैं।
शुरू में ही यामिनीराय के प्रभाव को अपनी कला में आत्मसात् कर इन्होंने कला की रुढ़िवादी प्रचलित परम्पराओं को झकझोर दिया और भारतीय लोक-कला को नये ढंग से प्रश्रय दिया।
देशी कला पद्धति और यहाँ की लोकरुचियों में अन्तर्राष्‍ट्रीय स्तर पर इन्होंने दिलचस्पी जगाई।
नये कला आन्दोलन के रूप में तो नहीं, पर नव्य परम्परावादी के रूप में एक अछुती विचार दिशा का उद्‍घाटन इन्होंने अपने चित्रों द्वारा किया ।
जन्मत: ये बंगाली हैं और इनका बचपन कलकत्ता में गुज़रा।
बंगाल के कलाकारों और साहित्यकारों- जैसे रवीन्द्रनाथ ठाकुर से इनका काफ़ी सम्पर्क रहा।
अवीन्द्रनाथ ठाकुर के तत्त्वावधान में इनका प्राथमिक प्रशिक्षण कलकत्ता के ओरियिंटल स्कूल ऑफ आर्ट में हुआ ।
देवीप्रसाद राय चौधरी से भी ये निजी तौर पर अभ्यास करती रहीं।
बाईस वर्ष की उम्र में ये म्यूनिक चली गईं।
वहाँ इन्होंने व्यावसायिक कला का अध्ययन किया।
तत्पश्‍चात् लंदन में इन्होंने सेंट्रल और वेस्टमिनिस्टर आर्ट स्कूलों में कला का प्रशिक्षण लिया।
वियना, इटली, दक्षिणी फ्रांस और स्कैण्‍डेनविया में इन्होंने यात्रा की।
बच्‍चों की गुड़िया ओर खिलौनों के निर्माण में भी इन्होंने गहरी रुचि ली।
1943 में ऐसे 53 चित्रों की जब इनकी प्रदर्शनी बम्बई में आयोजित की गई तो पहले ही दिन इनके सभी चित्र बिक गए।
ये कला आलोचिका भी हैं और इनका अंतरंग एवं बहिरंग चिंतन हर प्रकार से कलामय है ।
कंथा पद्धति पर ’मैडोना’ का चित्रण स्वर्णिम सतह पर नीले-पीले, लाल-गुलाबी और दूसरे कितने ही चटक रंगों के मिश्रण से किया गया।
प्राय: भुरभुरी सुनहली सतह पर तैलरंगों के हल्के लेप से ये अनेक रंगों के संयोग से चित्र तैयार करती हैं ।
’बिखरे पत्ते’ में ऐसे रंगों के मिश्रण की छटा दर्शनीय है जिसमें राजस्थानी प्रभाव का पुट है।
इन्होंने कुछ ऐसे डिज़ाइन और प्रतिरूप भी अंकित किये हैं जिनमें प्राचीन मिस्र, तिब्बत, भारत के ऐतिहासिक कालों की विभिन्न संस्कृतियों का दिग्दर्शन होता है।
रानी चंदा ने अपनी कला में एक नई विधा को प्रश्रय दिया।
मूल रूप से बंगाल स्कूल की सुसज्‍जा, रंग-नियोजन और वैसी ही लय, साथ ही उनकी सृजन टेकनीक ने नई कल्पना को गति प्रदान की है।
उनके व्यक्‍ति चित्रों में सूक्ष्म चारित्रिक विशेषताएँ द्रष्‍टव्य हैं।
इनकी प्राथमिक शिक्षा नन्दलाल बसु के तत्त्वावधान में हुई।
तत्पश्‍चात् महान् कलागुरु अवनीन्द्रनाथ ठाकुर के चरणों की छत्रच्छाया में इन्होंने अपने अभ्यास को परिपक्‍व बनाया ।
कला-चेतना के विस्तृत आयामों की खोज में इनके अनवरत संघर्ष काल के दौरान चहुँओर कलामय वातावरण बड़ा सहायक सिद्ध हुआ ।
कारण, इनके चारों भाई कलाकार थे जिनमें से मुकुल दे और मनीषी दे ने तो अन्तर्राष्‍ट्रीय ख्याति प्राप्‍त की ।
1946 में पेरिस में आयोजित यूनेस्को प्रदर्शनी में इनके कई चित्रों को स्थान मिला ।
1948 में ऑल इण्डिया फाइन आर्ट्‍स एण्ड क्राफ्‍ट्‍स सोसाइटी के तत्त्वावधान में नई दिल्ली में इनकी व्यक्‍तिक प्रदर्शनी आयोजित की गई जिसमें सौ से ऊपर चित्रों का सफल प्रदर्शन किया गया।
बम्बई में भी इनके चित्रों की प्रदर्शनी हो चुकी है ।
रानी चंदा परम्परागत कला की हामी हैं ।
गोआ के प्राकृतिक परिवेश की मनोहारी झाँकी और तरोताज़ा याद को लेकर एक दिन सुशीला अपनी सखी के साथ सुप्रसिद्ध कलाकार नागेश यावलकर की मूर्त्ति एवं चित्रकला प्रदर्शनी देखने बम्बई आई थीं ।
दोनों का यह आकस्मिक परिचय शनै: शनै: प्रगाढ़ प्रेम में परिणत होता गया और वे अंतत: वैवाहिक सूत्र में बँध गए ।
कलाकार पति के संसर्ग से निश्‍चय ही इनकी प्रतिभा को नई राह, नया उन्मेष प्राप्‍त हुआ ।
सुशीला ने किसी स्कूल या कॉलेज में कला प्रशिक्षण नहीं लिया, वरन् उनकी सृजन-क्षमता उनकी अपनी नैसर्गिक प्रेरणा का परिणाम है ।
यही कारण है इनका ’एप्रोच’ अकृत्रिम, सहज और सशक्‍त है ।
इनकी अनेक कृतियों में रंगों के माध्यम से बहुत कुछ सहजात अभिव्यक्‍ति हुई है ।
इनके रेखांकन और रंगों के अनुपात पर मातीस की छाप है ।
कहीं-कहीं बच्‍चों का सा भोलापन है इनके चित्रों में, चारित्रिक वैशिष्‍ट्‍य और आधारगत अर्थ से भी वे जुड़े हैं जो समूची सर्जना को सार्थकता प्रदान करते हैं ।
रुमानी रंग दर्शनीय हैं, पर उनमें गहराई और सौम्यता है ।
इनके दृश्‍यांकनों में प्रकृति की विविध झाँकियाँ प्रस्तुत की गई है ।
तूलिका के सदृश ही सुशीला ने छेनी के प्रयोगों में भी उतनी ही सफलता प्राप्‍त की है ।
इन्होंने मूर्त्तियों द्वारा विविध नारी भंगिमाओं का दिग्दर्शन कराया है ।
ख़ासकर इनकी प्रतिमाएँ प्रतीकात्मक हैं ।
इनके काम करने के तौर-तरीके सर्वथा आधुनिक हैं, आधुनिक इस अर्थ में क्योंकि अतीत में निष्‍ठा के बावजूद इन्होंने निजी कला के मूल्यबोध में क्रांति उत्पन्न कर दी है ।
समय और रुढ़ियों से परे सुशीला यावलकर में कला-चेतना सक्रिय है ।
अपने पति के साथ ये विदेशों में गईं और जो कुछ इन्होंने वहाँ देखा उसे अपनी भावना के अनुरूप भिन्न-भिन्न स्तरों पर अभिनव रूप प्रदान किया ।
कितनी ही देशी-विदेशी प्रदर्शनियों में ये भाग ले चुकी हैं ।
पंजाब की सुप्रसिद्ध कलाकार दमयंती चावला ने कला की प्रारम्भिक शिक्षा लाहौर के फाइन आर्ट्‍स स्कूल में ली, तत्पश्‍चात् ये लन्दन के स्लेड स्कूल आफ आर्ट्‍स में प्रशिक्षण प्राप्‍त करती रहीं ।
अपने सौन्दर्य पूर्ण रेखांकनों की लय और एकतानता के अनुरूप इन्होंने रंगों की गहराई को आँका है ।
इनकी चित्रण-पद्धति, प्रस्तुतीकरण की नव्यता, विषय-प्रतिपादन और नये-नये माध्यमों की खोज भावी संभावनाओं की ओर संकेत करती है ।
यूँ तो इनका विश्‍वास यथार्थवादी शैली में भी है, पर इनके चित्रण का प्रमुख पहलू अमूर्त्त अर्थात् ’एब्स्ट्रैक्ट’ है ।
यह पद्धति शनै: शनै: इनके हाथों परिपक्‍व हुई है ।
बल्कि कहें कि इस अमूर्त्त के माध्यम से इन्होंने जीवन के अनुभवों को पकड़ने का प्रयास किया है ।
यह ढंग इनकी दृष्‍टि में बन्धनमुक्‍ति की प्रक्रिया है ।
दमयंती चावला में ’मार्डन’ बनने की महज़ चाह नहीं, वरन् साधक की जिज्ञासा है ।
यूरोप के कलाकेन्द्रों में अपनी ज्ञान वृद्धि के लिए इन्होंने भ्रमण किया ।
अपने निरीक्षण द्वारा इन्होंने अपनी उपलब्धियों को व्यापक स्तर पर आगे बढ़ाया है ।
प्रेमजा चौधरी भारतीय परम्पराओं और देशी पद्धति की क़ायल हैं ।
इनकी प्रवृत्ति सादगी, रंगों की भव्यता और सुरुचिपूर्ण सृजन की ओर रही है ।
’प्रतीक्षा’, ’भिखारिन’, ’ग्रामीण बालक’, ’तीन महिलाएँ आदि इनके चित्रों में सामान्य जनजीवन की झाँकी देखने को मिलती है ।
रात-दिन के बिखरे दृश्‍यों में प्राय: मानवीय पहलू अधिक उभरे हैं, ख़ासकर इनके द्वारा निर्मित ’पोर्ट्रेट’ अर्थात् छविचित्रों में चारित्रिक सूक्ष्मताओं का सफल निदर्शन हुआ है ।
प्रेमजा चौधरी इसी अंतरंग रूप के दिग्दर्शन में सचेष्‍ट हैं और इनके चित्रित पात्र सजीव, स्वाभाविक और यथार्थ से प्रतीत होते हैं ।
उनके रूपरंग, वेशभूषा और चेष्‍टाएँ भी सशक्‍त और यथानुरूप हैं ।
प्रेमजा चौधरी मूर्त्तिकला में भी दक्ष हैं ।
राजधानी में इनका स्थायी निवास है, पर इन्होंने कलावस्तुओं को खोज में अनेक प्रमुख स्थानों का भी भ्रमण किया है ।
ये यथावसर प्रदर्शनियों एवं कला-आयोजनों में भी भाग लेती रहती हैं और व्यक्‍तिक प्रदर्शनियाँ भी इन्होंने आयोजित की हैं ।
शन्‍नू मजूमदार आकृति-चित्रण में दक्ष हैं, खासकर नारियों की भाव-भंगिमा और उनके चरित्र की बारीकियाँ इनके चित्रों में द्रष्‍टव्य हैं ।
यूँ तो बंगाली जीवन से ये प्रभावित हैं, किन्तु विदेशी टेकनीक को भी पकड़ने की चेष्‍टा की है ।
सुप्रसिद्ध विदेशी कलाकार मेरी लारेंसिन की सी स्त्रियोचित गरिमा , कोमलता और सहज सौष्‍ठव को इन्होंने अपने अनेक चित्रों में मुखर किया है ।
शन्‍नू मजूमदार एक प्रयोगी जिज्ञासु हैं ।
वे सीमाओं को तोड़ने में विश्‍वास नहीं करतीं, किन्तु पश्‍चिमी दर्शन ने उनके सृजन को बल दिया है ।
यदि मन कहीं ललके तो आगे बढ़ने से इन्कार नहीं करना चाहिए ।
चिर अतृप्‍त मन की तृप्‍ति काम करने से ही होती है ।
इन्होंने अपने प्राणों की पुकार को समझा है और नई पीढ़ी के उत्साह को लेकर आगे बढ़ी हैं ।
इनकी शिक्षा-दीक्षा पंजाब विश्‍वविद्यालय में हुई ।
कुछ अर्से तक दिल्ली में भी इनका प्रवास रहा ।
चित्रण में ये प्रभाववादी पद्धति की क़ायल हैं ।
’दैनिक श्रम’, ’पत्ती बीनने वाले’, ’रस्सी खींचने वाले’, ’खेत का कुआँ’ आदि इनके कतिपय चित्रों में कितने ही प्रभाव एवं टेकनीकों का मिश्रण है ।
ये खुशनुमा और कहीं-कहीं विश्रांति की भावना को लेकर चली हैं ।
रूपाकारों के निर्माण में दक्ष अन्विति तो है, किन्तु रंग-सुसज्‍जा न होकर संश्‍लेषण की प्रवृत्ति अधिक है अर्थात् इनके कृतित्व में रागात्मकता उतनी नहीं जितनी कि बौद्धिकता है ।
वर्त्तमान विघटन से उत्पन्न निषेध वृत्ति ने प्रकारांतर से जीवनमूल्यों के प्रति प्रच्‍छन्न स्पृहा को जगा दिया है ।
इस निषेध से उत्पन्न संवेद्य भाव-व्यंजना ही इनके चित्रण का आधार है ।
जया अप्पास्वामी रुमानी पेंटर के रूप में विख्यात हैं, किन्तु इनकी कला की खूबी है कि इन्होंने अन्तर्मन की अनुभूतियों और यथार्थ की सापेक्ष्यता को एक अलग नज़रिए से देखने की कभी हिमाक़त नहीं की ।
इनकी स्वतन्त्र उद्‍भावना नए प्रतिमानों के सहारे भावबोध और रूपशिल्प को विभाजित करके नहीं चली, वरन् इनकी अंतरंग जिज्ञासा ने नारी और प्रकृति को संश्‍लिष्‍ट करके देखा ।
हरे, नीले, भूरे रंगों में स्वप्‍निल छाया सी अथवा विमूढ़-सी मादकता बिखेरने वाले ऐसे इनके कितने ही चित्र हैं ।
’समुद्र के किनारे’ में एक विवस्त्र सुन्दर आकृति क्षितिज और समूचे वातावरण के आकर्षण में खोई-सी लगती है ।
’हरी भरी घाटी’ एक दूसरा चित्र भी तैलरंगों में आँका गया है ।
रंग खुले हाथ से फैलाए गए हैं, पर उनमें कलाकार का निजी मौलिक सृजन-सौष्‍ठव है ।
इस समय कला बोध जिन विभिन्न स्तरों पर विकसित हुआ है उसके एहसास के साथ जया अप्पास्वामी इस दिशा में अग्रसर हुई हैं ।
इनकी सबसे बड़ी खूबी है कि इनकी कलाकृति में एक गीत की सी लय और मार्दव है ।
सुष्‍ठु रंगों के साथ इनका रेखांकन बड़ा ही सबल और सुस्थिर है जो भारतीयता का पुट लिये है ।
इनकी कला-शिक्षा शांतिनिकेतन में हुई ।
कला की व्यापक एवं बहुमुखी प्रवृत्तियों की खोज में इन्होंने अमेरिका, यूरोप और भारत के कतिपय क्षेत्रों का दौरा किया ।
बचपन का शौक़ चित्रांकन की लालसा बन गया और जया अप्पास्वामी एक उगती पौध की क्रमश: परिपक्‍वता को लेकर आगे बढ़ीं ।
’बस स्टाप’, पोखर’, ’स्‍नानार्थी’ जैसे दैनन्दिन विषयों और प्राकृतिक नज़ारों को इन्होंने नये परिवेश में गहरा अर्थ प्रदान किया है ।
आकृतियों के बीच के स्थल चीनी पद्धति पर प्रयोग में लाये गए हैं ।
पेस्टल रंगों में बड़ी ही नफ़ासत के साथ रंग एवं रेखाओं को ढाला गया है ।
अपनी निजी प्रणालियों को विकसित करने में ये अनवरत प्रगति कर रही हैं ।
दिल्ली शिल्पी चक्र की ये सदस्य हैं और उसकी संयुक्त सचिव रह चुकी हैं ।
नेशनल गैलरी आफ माडर्न आर्ट और ललित कला अकादमी में इनके चित्रों का संग्रह है ।
राष्‍ट्रीय कला प्रदर्शनी और अन्य समय-समय पर आयोजित अखिल भारतीय प्रदर्शनियों में ये भाग ले चुकी हैं, साथ ही व्यक्‍तिक प्रदर्शनी और ग्रूप-शो भी आयोजित किये हैं ।
दिल्ली पालिटेकनीक में काम कर चुकी हैं ।
आजकल ललित कला अकादेमी से सम्बद्ध हैं ।
इस समय भारत के हर प्रदेश में नारियाँ अनेकानेक प्रणालियों एवं कलारूपों की साधना में प्रवृत्त हैं ।
अपनी अंतरंग अनुभूति को नाना भावों, भंगिमाओं रूप-विधाओं और प्रतीकों में ढालने के लिए वे भी उतनी ही आतुर हैं जितने कि पुरुष ।
वे नव्य कल्पना से क़तरा नहीं रहीं, वरन् जागरुक बुद्धिजीवी वर्ग को चुनौती दे रही है अर्थात् युगानुरूप सच्‍ची कला की पहचान उन्हें है ।
कितने ही जीवन-प्रश्‍न, समस्याएँ, सामूहिक हित-अहित, संघटन, संगति-विसंगति, समता-विषमता से गुज़र कर उसने अपने अनुभवों का संचय विविध रूपों में किया है ।
अवनीन्द्रनाथ ठाकुर की शिष्या और अमृत शेरगिल की समकालीन सुनयनी देवी न सिर्फ़ आयु में ही बुजुर्ग हैं, वरन् अजंता और मध्ययुगीन कला की प्राचीन संस्कृति की क़ायल हैं ।
अपनी आदर्श कला-सम्पदा में झाँककर उनमें एक नया कलाकार जन्मा है ।
उनके मन, उनके भीतरी प्राणों में यहाँ की परम्पराओं से उद्वेलन हुआ और कला के प्रति उनका आग्रह बढ़ता गया ।
देवी देवताओं, राधा-कृष्‍ण और धार्मिक प्रसंगों में उन्होंने रुचि ली, ख़ासकर दिव्य सौन्दर्य ने इन्हें अभिभूत किया ।
इन्होंने अनेक चित्रों का निर्माण किया है जिनमें आकर्षण, उत्फुल्लता, करुणा, कोमलता और शाश्‍वत सौन्दर्य फूटा पड़ रहा है ।
उनके रंग एवं रेखाएँ भी नव्यता लिये हैं, पर साथ ही साथ भारतीय मिनियेचर( लघु ) चित्रों की सी प्रखरता और बारीकी है ।
ब्यौरों में स्वल्पता है फिर भी उनकी आकृतियाँ अलंकरण व साज-सज्‍जा से बोझिल नहीं हैं ।
स्त्रियों व लड़कियों के रूपांकन में स्वल्प रेखाओं एवं रंगों का प्रयोग हुआ है ।
भारत की लोककला और ग्राम्य चित्रणों से ये विशेष प्रभावित हैं ।
दरअसल भारतीय कला की जड़ें गाँवों की मिट्टी में पनपी हैं जो विभिन्न रूप और भावनाओं में प्रश्रय पा चुकी हैं ।
इनके द्वारा निर्मित ’बाउल’ चित्र में अजंता और बाघ गुफाओं की शैली की झलक है ।
युवक गीतकार बड़ी आकर्षक मुद्रा में दायाँ हाथ उठाकर संगीत-विभोर है ।
अपने इसी अद्वितीय कौशल द्वारा इन्होंने एक अलग पथ का निर्माण किया है ।
वैसे तो ये रुसी महिला हैं, पर एक भारतीय पत्रकार एवं लेखक से विवाह होने के कारण अब भारत ही इनकी साधनाभूमि है ।
देश-विदेशों में घमू- घमू कर इन्होंने प्राचीन एवं अर्वाचीन पद्धतियों को हृदयंगम किया है, किन्तु आधुनिकता की अंधभक्‍त ये नहीं हैं ।
घटनाओं और परिस्थितियों के संदर्भ में जनरुचि का आकर्षण इनके चित्रण की खूबी रही है ।
भारतीय परिवेश में इन्होंने हर प्रतिपाद्य वस्तु को अधिक गहराई में जाकर, अधिक व्यापकता और विस्तार के साथ, स्वस्थ एवं तटस्थ दृष्‍टि से समझने -बूझने की चेष्‍टा की है ।
इनके ’पोर्ट्रेट’ और ’फिगरस्टडी’ बड़े कमाल के होते हैं जिनमें रेखांकन और रंगों का आनुपातिक समन्वय है ।
ख़ासकर उनकी आँखें कुछ ऐसी हैं जिनमें उनकी आत्मा का प्रतिबिम्ब झलकता है ।
आकृतियों की हूबहू आँखें अनजाने ही आकृष्‍ट कर लेती हैं जिससे समूचा व्यक्‍तित्व मुखर प्रतीत होता है ।
इन्होंने भारतीय खिलौनों और दैनन्दिन वस्तुओं के ’स्टिल लाइफ’ चित्र भी आँके हैं ।
रुस में इनकी प्राथमिक शिक्षा-दीक्षा सम्पन्न हुई ।
लेनिनग्राद के सांस्कृतिक अन्तर्राष्‍ट्रीय वातावरण में इनका पालन-पोषण हुआ ।
इन्होंने यूरोप के अधिकांश देशों और भारत का व्यापक दौरा किया है ।
बड़े संघर्ष झेले हैं जीवन में, यही कारण है कि इनके चित्रों में प्राणों की ऊष्मा है ।
मास्टर मोशाय की पुत्री गौरी रंग, रूप और सौन्दर्य की सहज चेतना लेकर अवतीर्ण हुई ।
जैसा कि स्वाभाविक है इनमें बड़ी ही सूक्ष्म पैठ और प्रतिपाद्य विषय के गंभीर विश्‍लेषण की क्षमता है ।
इन्होंने कितने ही कैन्वास चित्र, भित्ति चित्र और हर तरह के माध्यमों के उपयोग द्वारा प्रचुर कला-सामग्री का सृजन किया है ।
गौरी कला की मूक साधिका हैं ।
बाटिक, लैदरवर्क और अल्पना की विस्मृत एवं उपेक्षित कला में इन्होंने प्राण फूँके हैं ।
प्रारम्भ में बाटिक को विकसित करना जब कुछ कठिन था इन्होंने उसमें नन्दबाबू के प्रतिभावान छात्रों के सहयोग से नई-नई कल्पनाएँ प्रस्तुत कीं ।
कला इनके रक्त में घुली मिली है, रंग और रूप का नशा इनके नेत्रों में समाया है, अत: चित्र तो अनायास स्फूर्त्त होते हैं- इनके हाथों ।
इनके बारे में प्रसिद्ध है- यदि गौरी पुत्री न होकर पुत्र होती तो नंदबाबू से कहीं अधिक प्रख्यात होती ।
यद्यपि ये आन्ध्र प्रदेशीय महिला हैं, किन्तु इनकी कला-शिक्षा बम्बई के सर जे.जे. स्कूल आफ आर्ट में सम्पन्न हुई ।
कला के व्यापक एवं गंभीर अध्ययन के लिए ये पेरिस गईं और इन्होंने यूरोप तथा भारत का काफी भ्रमण किया है ।
देशी-विदेशी कला-प्रणालियों की छाप इनकी कला पर है, पर इनकी मौलिक प्रतिभा और सूक्ष्म दृष्‍टि की पकड़ इनकी निजी विशेषता रखती है ।
श्रीमती राव जिज्ञासु वृत्ति की साधक कलाकार हैं ।
कुछ नया, कुछ अछूता पाने को वे सदा लालायित रहती है ।
पेरिस की माडर्न आर्ट म्यूज़ियम द्वारा आयोजित अंतर्राष्‍ट्रीय महिला प्रदर्शनी में तीन बार तथा सलों द आर्टिस्ट फ्रैंसिस में ये दो बार भाग ले चुकी हैं ।
1958 में पेरिस के नगर निगम द्वारा इन्हें रजत पदक प्राप्‍त हो चुका है ।
इसके अतिरिक्त यहाँ की कतिपय कला-संस्थाओं द्वारा भी ये पुरस्कृत एवं सम्मानित हो चुकी हैं ।
हैदराबाद की सुप्रसिद्ध कलाकार कमला मित्तल लगभग 30-35 वर्षों से कला-साधना में प्रवृत्त हैं ।
इन्होंने शांतिनिकेतन से फाइन आर्ट्‍स में डिप्लोमा लिया
ग्राफ और चित्रकारी के अलावा इन्होंने ’म्पूरल’ और ’फ्रेस्को’ टेकनीक का भी प्रशिक्षण लिया ।
वुडकट और बाटिक तथा मणिपुर पद्धति पर सुन्दर बुनाई का टेक्सटाइल का काम इनके कलाकौशल का परिचायक है ।
पंचतन्त्र, बौद्ध जातक और ऐतिहासिक प्रकरणों को भी इन्होंने चुना है और तत्सम्बन्धी दृष्‍टान्त-चित्र प्रस्तुत किए हैं ।
अपने देश का सामान्य जन-जीवन ही इनके आकर्षण का केन्द्र-बिन्दु रहा है जो अभिव्यक्‍ति में जटिल अथवा दुरुह न हो साथ ही दर्शक को भी गूढ़ अथवा समझ से बाहर न लगे।
इनके रंगों की गहराई, रेखांकन-लय और सशक्‍त एवं संतुलित निर्माण- प्रक्रिया अछूती है जो किसी वाद या धारा की कारा से परे स्वच्‍छन्द एवं उन्मुक्त प्रवृत्ति की द्योतक है ।
ललित कला अकादेमी, ईस्टर्न यूरोप में आयोजित भारतीय कला प्रदर्शनी और अनके ग्रूप-शो में ये भाग लेती रही हैं ।
1955 में आल इंडिया फाइन आर्ट्‍स एण्ड क्राफ्ट्‍स द्वारा ये पुरस्कृत हुईं ।
लिखने में भी इनकी रुचि हैं ।
भारतीय कसीदाकारी, साजसज्‍जा एवं हस्तशिल्प पर इनके अनेक लेख प्रकाशित हुए हैं ।
ये हैदराबाद आर्ट सोसाइटी की सदस्या हैं ।
कुमुद शर्मा निजी विशेषताओं और नव्यताओं के साथ अभी हाल में ही कलाक्षेत्र में अवतीर्ण हुई हैं ।
पटना के सुप्रसिद्ध लेखक स्वर्गीय आचार्य नलिन विलोचन शर्मा की पत्‍नी, जिनकी साधना पति के जीवन-काल में अंतर्मुखी थी, सहसा चित्रों में मुखर होकर प्रकट हुई ।
लगता है, उनमें भी वैसी ही कमनीय कल्पना, भावुकता और निगूढ़ मनोवैज्ञानिकता का समुचित समावेश है ।
यूँ तो बचपन से ही कलारुचि और सृजन का शौक़ इनमें था, पर इन्होंने किसी स्कूल या संस्था में कला का प्रशिक्षण नहीं लिया ।
आयासहीन रंगों, सुदृढ़ रेखाओं और ब्रुश के झपाटों द्वारा इन्होंने तजुर्बो को बटोरकर मानो सामने रख दिया है ।
इनके पोर्ट्रेट बड़े सफल बन पड़े हैं ।
लैण्डस्केप और दृश्‍य-चित्रण में यथार्थता व चारु रम्यता है ।
साबुन से इन्होंने मूर्तियाँ भी गढ़ी हैं ।
अनेक भावात्मक चित्र भी हैं जिनमें टेकनीक की औपचारिकता की अपेक्षा अंतरंग अनुभूति की निर्व्याज्य व्यंजना है ।
आधुनिक प्राणालियों की ऊहापोहभरी उलझन में नहीं बल्कि स्पष्‍टवादिता और सरलता की ये हामी हैं ।
दैनन्दिन जीवन-दृश्‍यों को अपनी रंग रेखाओं द्वारा इन्होंने सहज, संयत रूप में एक निजी मौलिकता प्रदान की है ।
दिल्ली में दो बार और पटना में अनेक बार इनके चित्रों की व्यक्तिक प्रदर्शनियाँ आयोजित हो चुकी हैं ।
यद्यपि प्रदर्शन से परे कला की मूक सधना ही इनका ध्येय और विधेय है ।
इनके जीवन में भी असमय घटी ’ट्रेजेडी’ ने अकस्मात् सुप्‍त कला-प्रतिभा को जगा दिया ।
पति की दारुण मृत्यु के वज्राघात ने इनके प्राणों को मसोस डाला और अंतत: इन्होंने शांति और समाधान खोजा कला में जो इनके बचपन की चिरसखी थी ।
भरतपुर में जहाँ इन्होंने अपना शैशव और किशोरावस्था व्यतीत की, चित्रकला की ओर इनकी जन्मजात रुचि थी ।
शहर से बाहर जहाँ इनकी कोठी थी, पास ही नहर बहती थी, सामने एक विशाल किला था और ऊँचे-नीचे टीले व पत्थर, नहर के इर्दग़िर्द वृक्षों की सघन छाया में कई मंदिर भी बने हुए थे ।
खेलते-खेलते इनकी अल्हड़ आँखों को जैसे कुछ छू जाता इनकी थिरकती चपलता को अवाक् कर जाता, भूली-बिसरी हिलोरों में सहसा व्यस्तता जगा जाता ।
शांत वातावरण में प्राकृतिक सुषमा और नैसर्गिक आकर्षण इनके बाल मन को अभिभूत कर जाते ।
इनकी इच्‍छा होती कि प्रकृति के इन थिरकते, क्षण-प्रतिक्षण बदलते रंगों को चित्रों में ढाल दूँ, पर जब तक एक झलक पकड़ पाती कि दूसरा ही रंग बदल जाता ।
सब कुछ जैसे गड़बड़ा जाता ।
दूसरे ही दृश्‍य और रंगों में प्रकृति अपना श्रृंगार बदल लेती ।
बस, इसी अहापोह में घंटों आँखें फाड़े ये देर तक निहारती रह जातीं ।
यही नहीं इन्हें दैनन्दिन दृश्‍यों का आकर्षण भी मोह लेता ।
श्रीमती माथुर मुख्यत: लैडस्केप चित्रकार हैं ।
विवाह के पश्‍चात् कुछ अर्से तक इनकी साधना पति की सेवा-सुश्रूषा में खो सी गई ।
अधिकतर तैल-रंगों में इन्होंने अपने लैडस्केप बनाये हैं
कसीदाकारी, सलमे सितारे और बाटिक पद्धति पर भी इन्होंने प्रयोग किये हैं और घरेलू साजसज्‍जा में विभिन्न माध्यमों को अपनाया है ।
जगजीत कृपालसिंह कला के उच्‍चतर मूल्यों को आत्मोपलब्धि के रूप में स्वीकार करके ख्याति एवं प्रचार-भावना से दूर एक लम्बे अर्से से एकान्त श्रम-साधना में ही परितृप्‍ति और आत्मतोष का अनुभव कर रही हैं ।
अतएव प्रारम्भ से ही इन्होंने किसी बंधन या दबाव को स्वीकार न करके सर्वथा मौलिक और उन्मुक्‍त कला-सृजन किया है ।
किन्हीं उलझे या अस्पष्ट दृष्‍टिकोणों से अलग इनकी कला में ताज़गी, ज़िन्दादिली, मर्यादा और वैशिष्‍ट्‍य साथ ही सौंन्दर्य और सत्य का साक्षात्कार है ।
जिन मानो में ’माडर्न आर्ट’ की बेहूदगियाँ आज प्रचलित हैं वह इन्हें कतई नापसन्द हैं, बल्‍कि ऐसी टेकनीक और अतिरंजित मान्यताओं से इन्हें सख्त नफ़रत है ।
किन्तु आधुनिक कला बहुत कुछ अंशों में विकृत रुचियों का ही प्रतिबिम्ब है ।
श्रीमती कृपाल ने बड़े ही व्यापक पैमाने पर कला-साधना की है ।
कैन्वास, लकड़ी, टिन, ग्लास, सिल्क, सूती वस्‍त्र और मृण्पात्रों पर इन्होंने बहुत सुन्दर ढंग से चित्र-सज्‍जा प्रस्तुत की है ।
चित्र-निर्माण में तैलरंग, जलरंग, पोस्टर रंग और अंडे के मिश्रण का ये उपयोग करती हैं ।
बंगाल स्कूल की टेकनीक और कलादर्शों को अपनाकर इन्होंने वाश पेटिंग में विशेष दिलचस्पी ली है ।
सिल्क पर जलरंगों से काम करके इन्होंने एक नई टेकनीक बरती है और रेशमी धागों के प्रयोग किए हैं ।
इष्‍ट की अनुकूलता के लिए ये रूपाकृतियों में सौन्दर्य-विधान अनिवार्य मानती हैं ।
जैसे कि आधुनिक प्रवृत्तियों का रुझान दीख पड़ता है ये भयंकर या ऊलजलूल चित्राकृतियों को सिरजने में विश्‍वास नहीं करतीं ।
कला तो सचमुच वह है जो मनोभाव को पूर्णत: और हूबहू अभिव्यक्‍त कर सके, जो सुन्दर और रंजनकारी हो, जिसमें तिमिर से प्रकाश की ओर ले जाने तथा आंतरिक शक्तियों को उद्‍बुद्ध करने की क्षमता हो ।
स्पष्‍ट ही, वह कला नहीं है जो बाहरी प्रकृति से सम्बन्ध रखती है, जिसमें किसी की वैयक्‍तिक इच्‍छाएँ, ’मूड’ या मन की पसन्दगी-नापसन्दगी निहित रहती है ।
इसलिए इन्हें पुराने खेबे के कलाकार ही अधिक पसन्द हैं, उन्हीं की कला-प्रवृत्तियों से इन्होंने प्रेरणा प्राप्‍त की हैं ।
आज के भौंडे प्रयोग इनकी दृष्‍टि में उदात्त कलाभिरुचियों को ह्रास की ओर ढकेल रहे हैं ।
जगजीत कृपाल पटियाला में एक संभ्रान्त और कुलीन परिवार से सम्बद्ध हैं ।
इनकी बाल्यावस्था भी अधिकतर वहीं व्यतीत हुई ।
इनके पिता सरदार अजीतसिंह पटियाला हाईकोट के चीफ जज और तत्पश्‍चात् नाभा स्टेट के चीफ मिनिस्टर नियुक्त हुए ।
तीन भाई और दो बहनें एक भरापूरा, सम्पन्न परिवार, पंजाब की हरीभरी धरती और कलामय वातावरण ने प्रारम्भ से ही इनमें सृजन-चेतना जगाई ।
दस्तकारी और बुनाई के शौक के साथ-साथ रंग और कूची से खिलवाड़ करना भी इनकी विशेष ’हाबी थी ।
छुटपुट पेंटिंग करने में तो ये पहले से ही दिलचस्पी लेती थी, पर 1957 से ये गंभीर कला-साधना में प्रवृत्त हुई ।
चित्रण में जटिलता या सूक्ष्मताओं में उलझने में इन्होंने कभी विश्‍वास नहीं किया, अपितु जिस किसी प्रकार हो ’सुन्दर’ को सिरजना ही इनका ध्येय बन गया ।
इन्हें अपनी कला-साधना में पति से विशेष सहयोग और प्रेरणा मिलती रही है ।
श्रीमती कृपाल किसी भी सज्‍जा-कृति की एकमात्र कसौटी उसके द्रष्‍टा पर पड़ने वाले प्रभाव को ही मानती हैं ।
कलाकार निश्‍चय ही अपनी कृति का दर्शक भी होता है ।
अतएव कला के साधक के पास जो उसकी अपनी कला के मूल्यांकन की कसौटी है, वह है उसका आत्मानंद ।
इसी आत्मानंद में लय होकर श्रीमती कृपाल निरंतर दृढ़ और निर्भीक कदमों से साधना-पथ पर अग्रसर हो रही हैं ।
लाहौर इनकी जन्मभूमि है और वहीं इनकी शिक्षा-दीक्षा सम्पन्न हुई ।
चित्रकला की ओर इनकी जन्मजात रुचि थी ।
पंजाब विश्‍वविद्यालय में चित्रकारी के विषय में विधिवत् अध्ययन करने के पश्‍चात् ये बम्बई के ’नूतन कला मंदिर’ में प्रशिक्षण लेती रहीं ।
अजंता, एलोरा, एलिफेंटा आदि कला-तीर्थों में इन्होंने भ्रमण किया है और वहाँ की भित्ति-चित्रकारी को समझा और हृदयंगम किया है ।
सन् 1947 में ’नागपुर आर्ट सोसाइटी’ द्वारा आयोजित वार्षिक प्रदर्शनी में इन्होंने प्रथम पुरस्कार प्राप्‍त किया और इनका यह चित्र इतना पसन्द किया गया कि सेन्ट्रल म्यूज़ियम में खरीदकर रखा गया ।
विवाह के पश्‍चात् इन्हें अपने इंजीनियर पति के साथ स्थानान्तरित होकर ऐसी जगह जाना पड़ा जो संथालों की निवास भूमि थी ।
कुछ अन्य जातियों के चित्र भी इन्होंने आँके हैं ।
ये अमृतसर की कलाकार हैं ।
ठाकुरसिंह स्कूल आफ आर्ट में इन्होंने प्रशिक्षण लिया ।
जलरंगों में इनका चित्रण अपनी निजी विशेषता रखता है ।
पंजाब के प्राकृतिक वैभव की हरी-भरी दृश्‍यावलियों ने इनके मन को अभिभूत किया है ।
समय-समय पर इनके चित्रों को सम्मान एवं प्रशंसा प्राप्‍त हुई ।
पेंटिंग के अलावा इम्ब्रायडरी, लेदर क्रापट और कसीदाकारी में भी ये दक्ष हैं ।
अमृतसर की इण्डियन एकेडेमी आफ फाइन आर्ट्‍स की गवर्निग कौंसिल की सदस्य और काँगड़ा कला केन्द्र की सेक्रेटरी हैं ।
स्थानीय गवर्नमेंट हाईस्कूल की हेडमिस्ट्रेस के रूप में इन्होंने कला के प्रचार-प्रसार में योगदान दिया है।
पंजाब की सरसब्ज़ धरती, दूर-दूर तक फैली हरियाली और दिगंचल में बिखरे अनिर्वचनीय सौन्दर्य ने बचपन से ही इनके भावुक, कल्पना-प्रवण मन को अभिभूत किया है ।
इन्दु की माता का निधन बचपन में ही हो गया था ।
अत: इस मातृहीन बालिका ने अपनी उमंगों को प्रकृति के सौन्दर्य में ढाल दिया ।
प्रकृति के साथ खेल-खेलकर ही वह बड़ी हुई ।
इनके पिता साहित्यिक एवं कलात्मक वृत्ति के थे ।
उनके साथ विभिन्न स्थानों में भ्रमण के दौरान ये प्रेरणा प्राप्‍त करती रहीं ।
जब कभी चित्र बनाती, इनके पिता फूले न समाते ।
उनका ममता भरा प्रोत्साहन ही इनका प्रेरणास्त्रोत था ।
पिता की खुशी के लिए ये बार-बार चित्र बनातीं यों इनका अभ्यास बढ़ता रहा ।
माँ का अभाव इन्हें रुलाता था तो पिता का अपार स्‍नेह इनकी करुणार्द्र मनोवृत्तियों को सहलाता था ।
जब ये शिमला गईं तो वहाँ की हरियाली, पहाड़ एवं उन्मुक्‍त प्राकृतिक दृश्‍यों के सौन्दर्य में ये और भी खोई रहतीं ।
उस समय इन्होंने अनेक ’लैडस्केप’ बनाये ।
जल रंगों, तैल रंगों में इन्होंने दृश्‍यांकनों को बाँधकर अनेक प्रयोग किये हैं ।
इन्दु बाली की कला किसी शैक्षणिक औपचारिकता अथवा शास्‍त्रीय पद्धति पर आधारित नहीं है, वरन् स्वयंजात है जिसे एकान्त अभ्यास एवं साधना ने आगे बढ़ाया है ।
इन्होंने अनेक ’पोर्ट्रेट’ भी बनाए हैं ।
शौक के बतौर सुईं कारी और साज-सज्‍जा के कार्य में भी ये दक्ष हैं ।
पहला पुरस्कार इन्हें लाहौर की चित्रकला प्रदर्शनी में प्राप्‍त हुआ, तत्पश्‍चात् होशियापुर में इन्हें प्रथम और द्वितीय पुरस्कार मिला ।
1956 में पंजाब सरकार द्वारा आयोजित अखिल भारतवर्षीय चित्रकला प्रदर्शनी में इन्हें रजत पदक प्रदान किया गया जो स्वर्गीय पं. जवाहरलाल नेहरू ने इन्हें अपने हाथों दिया था ।
प्राय: सभी सम्बन्धियों के यहाँ इनके हाथ के बने चित्र टंगे हैं ।
प्रचार-प्रसार एवं बाह्य प्रदर्शन से दूर चन्द्रा योगेश की कला भी ऐकान्तिक साधना का परिणाम है ।
निजी कलाकक्ष में इनके विभिन्न चित्रों में बड़ी ही सुष्‍ठु, कोमल व्यंजना है ।
प्राचीन आदर्श कला-पद्धति और भारत की सांस्कृतिक विरासत से इन्हें प्रेरणा मिली ।
इनके विषय भी प्राय: धार्मिक एवं पौराणिक होते हैं।
’दिवा स्वप्‍न’, ’नायिका’,’वर्षा विहार’, ’तीन बहनें’ आदि चित्रों में विभिन्न नारी भंगिमाओं का दिग्दर्शन हुआ हैं ।
आधुनिक वादों अथवा फार्मूलों के ये खिलाफ़ हैं फिर भी इन्होंने बाहरी प्रभावों को एकदम नकार नहीं दिया है ।
इनकी रूपाकृतियों के निर्माण, गठन और संरचना पद्धति पर राजपूत एवं मुग़्ल कला का प्रभाव है ।
विदेशी कला-टेकनीक की छाप भी इनके कुछ चित्रों में यत्र-तत्र द्रष्‍टव्य है ।
सुप्रसिद्ध बंगाली चित्रकार सान्त्वना गुहा एक अर्से से दिल्ली में रहकर कला-साधना में प्रवृत्त हैं ।
इन्होंने उकील परिवार से कला की प्रेरणा प्राप्‍त की और शारदा उकील आर्ट्‍स कालेज़ में कला का प्रशिक्षण लिया ।
तत्पश्‍चात् छात्रवृत्ति पर क्षितीन्द्रनाथ मजूमदार के तत्त्वावधान में कार्य किया ।
साढ़े छ: महीने एक अन्य छात्रवृत्ति पर ये फ्रांस में रहीं और इन्होंने अन्य यूरोपीय देशों का भी दौरा किया ।
लंदन, रोम, पेरिस की कलावीथियों में घूम-घूमकर ये कला की सूक्ष्मताओं का अध्ययन करती रहीं जिनका अप्रत्यक्ष प्रभाव इनकी चित्रण पद्धति पर भी पड़ा ।
शुरू में इन्होंने शुद्ध भारतीय शैली पर अनेक चित्रों का निर्माण किया है ।
बाटिक पर भी इन्होंने प्रयोग किये हैं और पेंसिल ड्राइंग में भी दक्ष हैं ।
इन्होंने घोड़ों के ’पोज़’ भी आँके हैं आधुनिक पद्धति पर, किन्तु इतना तो निर्विवाद है कि इनका इधर काम का ढंग भले ही विदेशी पद्धतियों का क़ायल हो, किन्तु इनके विषय एकदम भारतीय होते हैं ।
श्रीमती गुहा कला की मूर्तिमान प्रतीक हैं, इनका एकमात्र पुत्र जयन्तकुमार भी माँ के कदमों का अनुसरण करता हुआ एक अच्‍छा होनहार कलाकार है और कई शंकर वीकली पुरस्कार प्राप्‍त कर चुका है ।
आचार्य बिशन पेशावरी महिला हैं, किन्तु इनके पठान प्राणों में बड़ी ही गहरी करुणा और मर्मभेदी कचोट है, जो उनके चित्रों में अनायास उभर आई है ।
’उत्कंठिता’, ’प्रतीक्षातुर’ ’मातृस्‍नेह’, ’मिलन’, ’अमर प्रणय’, ’पूजा’ आदि चित्रों में बड़ी ही कोमल भावामिव्यंजना है ।
इन्होंने धार्मिक एवं पौराणिक विषयों को भी लिया है ।
जो चित्र यथार्थ जीवन से प्रेरित हुए हैं उनमें बड़ी ही सजीव और वास्तविक घटनाओं को चित्रबद्ध किया गया है ।
चित्रकला इन्होंने शौक़ के बतौर शुरू की, किन्तु वही अंतत: इनकी साधना बन गई और साध्य भी ।
इनकी रेखाएँ गतिमय और रंग अनुरूप सौष्‍ठव लिये होते हैं ।
’माडर्न’ की विकृति और भौडेपन से अछूती इनकी कला स्वस्थ और सुखकर है ।
उषा नंदी ने दिल्ली पालिटेकनीक से फ़ाइन आर्ट्‍स में डिप्लोमा लिया ।
व्यावसायिक चित्रकार के बतौर ये ग्राफिक कला में क़ाफी अर्से से काम कर रही है ।
मूर्त्तिकला और एप्लाइड आर्ट में भी इनकी पैठ है।
आल इंडिया फाइन आर्ट्‍स एण्ड क्राफ्ट्‍स सोसाइटी द्वारा आयोजित प्रदर्शनी में इन्हें अवार्ड मिला, तत्पश्‍चात् उद्योग प्रदर्शनी में भी इन्हें पुरस्कार प्रदान किया गया ।
यूनेस्को, पेरिस, लंदन, अन्तर-एशियन और नारी मूर्त्तिकारों की प्रदर्शनी में ये भाग ले चुकी है ।
उषा नंदी बड़ी कर्मठ और उत्साही कलाकार हैं ।
इनकी चित्रण पद्धति नवीन है और आकृति-निर्माण का ढंग निजी वैशिष्‍ट्‍य और निरालापन लिये हैं ।
’माडर्न’ को नये मूल्यों के रूप में इन्होंने नया संदर्भ प्रदान किया है ।
फिर भी बदसूरती की ये क़ायल नहीं बल्कि इनकी कृतियाँ यथार्थ को निजी अनुभूति के स्तरों पर उतार कर एक नई लाक्षणिकता की ओर संकेत करती हैं ।
बचपन से ही कला में सहज रुचि थी, खासकर प्राकृतिक दृश्‍यों से इन्हें बेहद प्रेरणा मिली ।
अल्पायु में ही इन्होंने एक जहाज का चित्रण किया और अनवरत कला की दिशा में प्रयोग करती गईं ।
प्राचीन आदर्शों की क़ायल तो ये हैं ही, पर प्रभाववादी, यथार्थवादी और अरूपवादी पद्धतियों पर इन्होंने अनेक प्रयोग किये हैं ।
आधुनिक शैली और नव्य धाराओं ने इनके तरुण उत्साही कलाकार मन को अधिक अभिभूत किया है ।
’डिज़ाइनिंग’, ’डिस्प्ले’, ’डैकोरेशन में दक्ष हैं ।
पुस्तकों के आवरण-चित्रों, दृष्‍टान्त चित्रों और छवि चित्रों में भी पटु हैं ।
रंग एवं रेखाओं में बड़ी सहज एवं सशक्‍त शैली इन्होंने अख्तियार की है ।
इनका आकृति-निर्माण का ढंग सादा और निरायास है जिसमें आकर्षण और मुग्ध भाव है ।
ये सिन्धी महिला हैं, पर कला की दिशा में अन्य कतिपय प्रभावों को आत्मसात् कर अपने दृष्टिकोणों को इन्होंने व्यापक और उदार बनाया है ।
देहरादून के सुप्रसिद्ध कलाकार रणवीर सक्सेना की पत्‍नी हैं और स्वयं भी उच्‍चकोटि की कलाकार हैं ।
’माडर्न’ की कुंठाओं से परे इन्होंने जीवन के स्वस्थ और सुन्दर को अपनाया है ।
इन्होंने अनेक धार्मिक, पौराणिक और लोकरंजक दृश्‍यों को चित्रबद्ध किया है ।
इनका चित्रांकन अतिरंजना से परे यथार्थता के अधिक निकट है, इसलिए चित्रों में सादगी और सजीवता है ।
इनके मत में कुरुचि या अवसाद उत्पन्न करने वाले नहीं, वरन् आशा और सुरुचि उत्पन्न करने वाले चित्रों का निर्माण होना चाहिए ।
इसलिए जीवन-संघर्षों तथा यथार्थ की विभीषिकाओं को इन्होंने कला में लय कर दिया है ।
इनका समूचा परिवार कला में साधना रत रहा है ।
कला की दिशा में कितनी ही अन्य छोटी-बड़ी कलाकार रचनात्मक कार्य कर रही हैं ।
बम्बई की बी. प्रभा व्यावसायिक कलाकार के बतौर एक अर्से से काम कर रही हैं ।
कई बार पुरस्कृत हो चुकी हैं ।
बम्बई राज्यकला प्रदर्शनी, राष्‍ट्रीय कला प्रदर्शनी और बम्बई, दिल्ली व पूना में अपने व्यक्‍तिगत प्रदर्शनों के अलावा अन्य कितनी ही समसामयिक प्रदर्शनियों में भाग ले चुकी हैं ।
इन्होंने विदेशों का भी दौरा किया है और प्राचीन-अर्वाचीन शैलियों के प्रभाव से निजी मौलिक पद्धति का विकास किया है ।
ये बम्बई आर्ट सोसाइटी की सदस्य हैं ।
बम्बई की दूसरी सुप्रसिद्ध कलाकार क्यूमी एच. दलास छवि चित्रण, आकृतिनिर्माण हैं और भित्तिचित्रण में दक्ष हैं ।
इन्होंने देश-विदेश में भ्रमण कर कला की आधुनिक कला-कसौटियों का अध्ययन किया है और अनेक पदक एवं पुरस्कार प्राप्‍त किये हैं ।
यूरोप में वर्षों घूम-घूम कर इन्होंने कतिपय देशों की म्यूजियम एवं आर्ट गैलरियों का निरीक्षण किया है, साथ ही वहाँ की विशेषताओं का अनुसंधान किया है ।
बम्बई की एंजला त्रिंदेद भी विगत पच्‍चीस-तीस वर्षों से कला-साधना में प्रवृत्त हैं ।
ये भारतीय ईसाई कलाकारों की प्रवर्त्तिका हैं और ईसा जीवन के विभिन्न प्रसंगों एवं पहलुओं को आँका है, ख़ासकर पोर्ट्रेट-निर्माण में इन्होंने विशेषता प्राप्‍त की है ।
अखिल भारतीय कलाकार प्रदर्शनी में इन्हें स्वर्ण-पदक प्रदान किया गया ।
स्वर्गीय पायस पोप ने क्रिश्‍चियन आर्ट की महत्वपूर्ण सेवाओं के कारण इन्हें गोल्ड क्रास भेंट किया ।
लंदन, रोम और ब्रूसेल्स की प्रदर्शनियों में इन्होंने प्रतिनिधित्व किया है ।
बम्बई की एक और कलाकार शिरीन जाल विरजी मूर्त्तिकार हैं और इन्होंने साउथ केंसिंगटन, लंदन के रायल कालेज आफ आर्ट में प्रशिक्षण लिया ।
तत्पश्‍चात् रोम में अध्ययन के लिए इटली सरकार से इन्हें छात्रवृत्ति प्राप्‍त हुई ।
राष्‍ट्रीय कला प्रदर्शनी के अलावा अनेक देशी-विदेशी कला प्रदर्शनियों में भाग ले चुकी हैं ।
नई दिल्ली की नेशनल गैलरी आफ माडर्न आर्ट में इनके कई चित्र सुरक्षित हैं ।
पिल्लू पोचखानवाला ख्याति प्राप्‍त मूर्त्तिकार हैं ।
हेनरी मूर के प्रभाव के कारण इनका ’टेक्सचर’ और अमूर्तीकरण का तौर तरीका सर्वथा निजी है ।
लोहे की छड़ और चटाई के संयोग से इन्होंने कुछ मूर्त्तियाँ गढ़ी हैं ।
टूटी-फूटी सतह और रिक्‍तियों को भरने का इनका अपना ढंग है जो प्रभाववाद के निकट है और निर्माण-प्रक्रिया की सशक्‍तता का द्योतक है ।
स्टैला ब्राउन ने लंदन के रायल कालेज आफ आर्ट में प्रशिक्षण लिया, किन्तु ये 1934 से भारत में बसकर कला-साधना में प्रवृत्त हैं ।
विदेशी महिला होने के बावजूद यहाँ की मिट्टी और लोगों से इन्हें लगाव है ।
इन्होंने भारतीय दृश्‍यांकनों को प्रस्तुत किया है ।
कलकत्ता में इहोंने व्यक्‍तिक प्रदर्शनी आयोजित की ।
इसके अतिरिक्‍त दूसरे देशों की प्रदर्शनियों में भी इन्होंने भाग लिया है ।
कलकत्ता की करुणा साहा भी एक अच्‍छी चित्रकार और ग्राफिक आर्टिस्ट हैं ।
उद्योग प्रदर्शनी, एकेडेमी आफ फाइन आर्ट्‍स तथा अन्य कई प्रदर्शनियों में इन्हें पुरस्कार प्राप्‍त हुए हैं ।
दुर्गालाल काफी अर्से से लंदन में रह रही हैं ।
ये स्थानीय आर्ट सोसाइटी की सदस्य हैं ।
दिल्ली-मद्रास के अलावा लंदन व पेरिस में भी कला प्रदर्शनी कर चुकी हैं ।
अनीतादास मूर्त्तिकार हैं और क्राफ्ट्‍स में भी प्रशिक्षण लिया है ।
आजकल पटना के गवर्नमेंट स्कूल आफ आर्ट्‍स एण्ड क्राफ्ट्‍स के शिल्प कक्ष में प्राध्यापिका है ।
शिल्प कला परिषद्‍ अखिल भारतीय मूर्त्तिकार प्रदर्शनी, नेशनल गैलरी आफ माडर्न आर्ट तथा उद्योग प्रदर्शनी में ये पुरस्कृत हो चुकी हैं ।
पटना नगरपालिका द्वारा स्वर्णपदक प्रदान किया गया है ।
ऊषारानी हूजा मूर्त्तिकार हैं और दिल्ली पालिटेकनीक में शिक्षा समाप्त कर ये लंदन के रीजेंट स्ट्रीट पालिटेकनीक में भी अध्ययन करती रहीं ।
भारतीय औद्योगिक मेला और 1958 की भारत प्रदर्शनी के लिए इन्होंने मूर्त्तियाँ तैयार की ।
राष्‍ट्रीय कला प्रदर्शनी, आल इण्डिया फाइन आर्ट्‍स एण्ड क्राफ्ट्‍स सोसाइटी तथा अन्य समसामयिक प्रदर्शनियों में इन्होंने भाग लिया है ।
मेरठ की कलाकार प्रभा पंवार ने शांति निकेतन से फाइन आर्ट्‍स में डिप्लोमा लिया ।
व्यावसायिक कलाकार के बतौर ये क्राफ्ट्‍स में भी कार्य कर रही हैं ।
राष्‍ट्रीय कला प्रदर्शनी तथा लखनऊ और ग्वालियर की अखिल भारतीय कला प्रदर्शनी,साथ ही अन्य कतिपय समसामयिक प्रदर्शनियों एवं ग्रूप शो में ये भाग ले चुकी हैं ।
ग्वालियर की गवर्नमेंट गैलरी और नई दिल्ली की नेशनल गैलरी आफ माडर्न आर्ट में इनके चित्र सुरक्षित हैं ।
सोनीपत की सुप्रसिद्ध मूर्त्तिकार हरभजन संधू कांस्य प्रतिमाओं के निर्माण में दक्ष हैं ।
भारत सरकार की छात्रवृत्ति पर इन्होंने चित्रकला एवं मूर्त्ति-शिल्प की बारीकियों का अध्ययन किया ।
राष्‍ट्रीय कला प्रदर्शनी तथा अन्य समसामयिक प्रदर्शनियों में ये भाग लेती रहती हैं ।
नई दिल्ली की नेशनल गैलरी आफ माडर्न आर्ट में इन्होंने प्रतिनिधित्व किया है ।
अमृतसर की मोहिन्दर कौर ने पालिटेकनीक से फाइन आर्ट्‍स में डिप्लोमा लिया ।
दिल्ली शिल्पी चक्र की ये सदस्य हैं और आजकल दिल्ली में अध्यापन कार्य कर रही हैं ।
महाराष्‍ट्र की कलाकारों में विमल गोडबोले एक ख्याति प्राप्‍त चित्रकार हैं ।
कलकत्ता, बम्बई, पूना, शिमला, दिल्ली और भारत के अन्यान्य कला-केन्द्रों में आयोजित प्रदर्शनियों में भाग ले चुकी हैं और इन्हें पुरस्कार एवं पदक प्राप्‍त हुए हैं
बम्बई में इनकी निजी प्रदर्शनी भी हुई है ।
महाराष्‍ट्र की दूसरी कलाकार प्रभा डोंगरे हैं जिन्होंने बड़ौदा विश्‍व-विद्यालय से चित्रकला में प्रशिक्षण प्राप्‍त किया है ।
राष्‍ट्रीय कला प्रदर्शनी तथा अन्य कतिपय प्रमुख प्रदर्शनियों में ये भाग ले चुकी हैं ।
अहमदाबाद की सावित्री बेन इन्द्रजीत पारीख कला की एकान्त साधिका हैं, जिन्होंने अपने आवास में ही ’अनन्त कला’ नामक कलाकक्ष स्थापित किया है जहाँ इन्होंने सेंकड़ों-हज़ारों कृतियाँ सृष्‍ट की और जो दर्शकों का प्रेरणा स्त्रोत है ।
नैसर्गिक, कम खर्चीली और सहज प्राप्‍य चीजें इनका माध्यम हैं ।
इनका विश्‍वास है कि कोई भी चीज व्यर्थ नहीं है ।
हर वस्तु में सौन्दर्य छिपा हैं, केवल उसकी खोज, उसके भीतर पैठने की कमी है ।
राष्‍ट्रपति भवन और अहमदाबाद के राजभवन और श्रीमती कैनेडी के लिए इन्होंने स्वर्निमित झूले भेंट किए हैं ।
लाल बहादुर शास्त्री, हितेन्द्र भाई देसाई, डॉ. जाकिर हुसैन को इन्होंने कलात्मक कुर्सियाँ भेंट की हैं ।
अपने अन्तरंग स्वप्‍नों को ये अनवरत अपनी साधना में साकार करने में संलग्‍न है।
मैसूर की कलाकारों में जे.वी. सुभाषिणी देवी लगभग पन्द्रह-बीस वर्षों से चित्रकार एवं मूर्त्तिकार के बतौर साधना कर रही हैं ।
मैसूर, बंगलौर, मद्रास कलकत्ता, दिल्ली की प्रदर्शनियों में इन्होंने पुरस्कार एवं पदक प्राप्‍त किये हैं ।
इन्होंने मूर्त्तिशिल्प एवं भवन शिल्प के गंभीर अध्ययन के लिए भारत के प्रमुख कला-केन्द्रों का भ्रमण किया ।
आल इडिया फाइन आर्ट्‍स एंड क्राफ्ट्‍स सोसाइटी तथा मैसूर की फाइन आर्ट्‍स सोसाइटी की ये सदस्या हैं ।
नीलम्‍मा मैसूर की उत्साही कलाकार एवं मूर्त्तिकार हैं ।
मद्रास की कमलादास गुप्‍ता वरिष्‍ठ कलाकारों में से हैं ।
एर्नाकुलम मद्रास और शांति निकेतन में इनकी शिक्षा सम्पन्न हुई ।
कलकत्ता ग्रूप की संस्थापक सदस्यों में से हैं और नई दिल्ली की नेशनल गैलरी आफ माडर्न की क्यूरेटर हैं।
हैदराबाद की कलाकार विजय लक्ष्मी भी ख्यातिप्राप्‍त कलाकार हैं ।
इधर ’बाटिका’ एक ऐसा कला-प्रयोग है जो दक्षिण-पूर्वी एशिया ख़ासकर इंडोनेशिया की देन है, यद्यपि कुछ इतिहासकारों के अनुसार प्राचीन काल में भारत ही इसका मूल उत्पत्ति केन्द्र था ।
बालक की छोटी अवस्था उपेक्षा की वस्तु नहीं, प्रत्युत् उसका अपना एक विशिष्‍ट व्यक्‍तित्व है।
उसकी आवश्‍यकताएं अपनी एक पृथक् सत्ता रखती हैं और उसमें बालक की अन्तश्‍चेतना एवं मनोबुद्धि अन्तर्निहित रहती है ।
उपर्युक्‍त शब्द हैं रुस के महान् दार्शनिक रुबी के, जिन्होंने कि सर्वप्रथम बच्‍चे में एक पृथक् व्यक्‍तित्व की कल्पना की थी ।
नि:सन्देह, बालक का जीवन, आचार-विचार, कल्पना एवं चिंतन शक्‍ति एक अपनी निज की विशेषता लिये हुए होती है ।
जीवन के प्रति, जगत् के प्रति, प्रकृति के रहस्यलोक के प्रति उसकी बुद्धि सदैव सजग एवं क्रियाशील रहती है ।
उसके गोपन मन के कोने में न जाने कौन उसके अंतप्राणों के अलक्ष्य तार झनझना जाता है जो उसे रूप-रस-गान-गंध-स्पर्श के माधुर्य रस से ओतप्रोत कर देता है ।
वस्तुत: उसकी मानसिक थाह ले सकना कठिन है ।
उसके मन का समस्त व्यापार एक आत्मस्थ बिन्दु पर केन्द्रित हो जाता है ।
वातावरण की उल्लासपूर्ण रूप-छटा से आनन्द की लहरियाँ उठ कर उसके उत्फुल्ल मन को गुदगुदा देती हैं ।
रंगीन कल्पनाएँ जीवन में प्राण रस का संचार करती हैं, जिससे कि उसमें अनायास ही अभिव्यक्‍ति की भावना पैदा होती है ।
कभी-कभी बच्‍चों द्वारा निर्मित चित्र इतने विचित्र एवं महत्त्वपूर्ण होते हैं कि वह अपनी बुद्धि के अनुसार अपने मनोभावों को बहुत सुन्दर ढंग से व्यक्‍त करता है ।
कभी-कभी वह वाणी की अपेक्षा चित्रों द्वारा अपने मनोभाव प्रकट करने में अधिक सफल होता है ।
बालकों की कला-प्रेरणा के स्त्रोत बहुमुखी हैं ।
अपनी आस-आस की बिखरी वस्तुओं से वह सबसे पहले प्रभावित होता है और उनके आकार स्वयं निश्‍चित कर लेता है ।
बड़े जिसे व्यर्थ अथवा अर्थहीन समझते हैं बच्‍चे की दृष्‍टि में उसमें कितने ही अर्थ छिपे हैं ।
उनकी कला की अपनी निजी विशेषता होती है, जो बड़ों की कला से सर्वथा भिन्न कोटि की है ।
इसके अतिरिक्‍त बाल-कला की भिन्न-भिन्न प्रणालियाँ होती हैं ।
सब में एक ही नियम अथवा उपनियम लागू नहीं होते ।
प्राचीन काल की बाल-कला आधुनिक समय के सभ्य बालकों की कला से बहुत भिन्न है, तथापि उन दोनों प्रणालियों में एक विशिष्‍ट कला-सौन्दर्य का दर्शन होता है जो आश्‍चर्यजनक एवं कौतूहलपूर्ण है ।
निर्विवाद है कि प्रारम्भ से ही बच्‍चे पर चतुर्दिक् वातावरण का प्रभाव पड़ता है ।
बहुत छुटपन से ही उसकी प्रवृत्तियाँ अत्यन्त सजग एवं सचेष्‍ट रहती हैं और वह अपने आस-पास की वस्तुओं को बहुत से ग़ौर देखता व सुनता है ।
बालक को जिस प्रकार बोलने का शौक़ होता है, उसी प्रकार कागज़ पर टेढ़ा मेढ़ा आँकने का भी ।
ये दोनों प्रकार उसकी आत्माभिव्यक्‍ति के साधन हैं ।
बोलने की भाँति लिखना भी उसकी स्वाभाविक प्रवृत्ति है ।
कभी-कभी वह अपनी अनुभूतियों को चित्रों द्वारा बड़े विचित्र ढंग से व्यक्‍त करता है ।
कारण न तो वह सादृश्‍य की परवाह करता है और न परिप्रेक्षण व निर्माण-प्रक्रिया की ।
विषय-चयन, रेखांकन व रंग भरने में भी उसे कोई हिचकिचाहट महसूस नहीं होती ।
अपने आत्म-सुख के लिए वह लिखता और चित्र बनाता है ।
कभी-कभी वह अपने मनोभाव उस व्यक्‍ति पर भी व्यक्‍त कर देना चाहता है जो अत्यन्त प्रेम और सहानुभूतिपूर्वक उसकी बातें सुनने व समझने के लिए उत्सुक रहते हैं ।
माता-पिता या अपने शिक्षक से भी वह भावों का आदान-प्रदान और प्रेम की प्रत्याशा रखता है, किन्तु प्राय: उसे बदले में उपेक्षा ही मिलती है और कभी-कभी उस पर कठोर प्रहार भी किये जाते हैं ।
माता-पिता और शिक्षकों के घृणात्मक व्यंग और रुक्ष व्यवहार बच्‍चों की कोमल भावनाओं को बुरी तरह कुचल देने में सहायक होते हैं तथा उनके हृदय पर गहरा आघात करते हैं ।
बालकों के मानसिक विकास की क्रमगत सीढ़ियाँ हैं और उनके दृष्‍टिकोण और आत्माभिव्यक्‍ति की शक्‍ति भी उनकी अवस्थानुसार उत्तरोत्तर विकसित होती है ।
उनका विकास स्वाभाविक रूप से निश्‍चित समय के भीतर स्वत: ही होता है और उसमें किसी प्रकार की बनावट नहीं होती ।
बच्‍चा अपनी दुनिया का निर्माण अपनी कल्पना-शक्‍ति के सहारे स्वयंमेव करता है।
उसका मोर वास्तविक दुनिया के मोर से भिन्न है, परवाह नहीं अगर उसकी चिड़िया के पंख नहीं हैं या पैरों का अनुपात दुरुस्त नहीं हैं ।
वह प्रत्येक वस्तु की दूसरे रूप में ही कल्पना करता है ।
उसके सोचने-समझने का ढंग निराला है ।
उसकी सरल बाल-क्रीड़ा में जो आकर्षण है, जो सहज विलक्षणता है उसमें बड़ों की चिन्तन प्रक्रिया से काफ़ी अन्तर है ।
एक रहस्यात्मक ढंग से वे अंतराल में घुस कर अपनी बुद्धि के अनुसार वस्तुओं का रंग-रूप स्थिर कर लेते हैं और इसी के अनुसार कार्य करते हैं ।
यही कारण है कि उनके चित्र भावात्मक दुरुहता लिये नहीं होते ।
बनावट, आकार एवं रंग-रूप की चमक-दमक में बच्‍चों के चित्र अपना सानी नहीं रखते ।
आकार की समता, रेखाओं की सुनिश्‍चित स्थिति और ठीक निर्माण की भावना का बालक के लिए कोई प्रतिबन्ध नहीं है ।
दृश्‍य वस्तु की अनुपस्थिति में भी वे उसकी रूप-रेखा की कल्पना कर लेते हैं ।
बच्‍चे अपने चित्रों में स्थान की स्वाभाविक स्थिति अति शीघ्र ही बना लेते हैं ।
कभी-कभी बच्‍चों का रंग भरना और रेखाओं का ठीक-ठीक विभाजन बहुत ही संतोषजनक और विस्मयकारी होता है ।
बच्‍चे के मन की कल्पित दुनिया में हर क्रिया एक दूसरी से जुड़ी है ।
वह काम की अपेक्षा खेल को अधिक महत्त्व देता है, अत: कला चित्रण को उसके लिए पृथक् विषय निर्दिष्‍ट न कर उसके अन्य कार्यकलापों से जोड़ देना चाहिए ।
उसके मानसिक परिवर्त्तनों के दौरान बड़ी सावधानी बरतने की आवश्‍यकता है ।
विश्‍व भर के बच्‍चों का अपने विचार एवं मनोभाव प्रकट करने का प्राय: एक सा ही तरीका है ।
बालकला की प्रणाली भी समस्त देशों में लगभग समान रूप से मिलती है ।
हर वर्ष शंकर वीकली प्रतियोगिताओं द्वारा यह सिद्ध हो चुका है कि सभी बच्‍चे कला के माध्यम द्वारा प्राय: एक से ही विचार, भाव अनुभूतियाँ व्यक्‍त करते हैं ।
नि:सन्देह, बाल-कला ही एक ऐसी कला है, जो एकरूपता का दावा कर सकती है ।
वह स्वभावत: अनूठी, सरल, अकृत्रिम एवं सीधी -सादी है ।
पत्र के महत्त्व, सामाजिक और राष्‍ट्रीय जीवन में उसके स्थान तथा व्यक्तिगत जीवन पर उसके प्रभाव के सम्बन्ध में पूर्व पृष्‍ठों में हम बहुत कुछ लिख चुके हैं ।
जनमत का निर्माण करने में और उसे व्यक्त करने में पत्रों का स्थान अक्षुण्ण समझा जाता है और यही कारण है कि आधुनिक सभ्य समाज उसकी उपयोगिता स्वीकार करता है उसके अस्तित्व का आकांक्षी तथा समर्थक होता है ।
समाचारों का संकलन और प्रसार करने, जगत् की घटनाओं पर मत प्रकट करने और विज्ञापनदाताओं को विज्ञापन के लिए स्थान देने का कार्य आज के दैनिक और साप्ताहिक पत्र विशेष रूप से करते रहे हैं ।
प्रस्तुत राष्‍ट्रीय तथा अन्तर्राष्‍ट्रीय प्रश्‍नों को देश के सामने रखना और जनहित की दृष्‍टि से उपयुक्त जनमत का निर्माण करना उनके प्रकाशन का मुख्य प्रयोजन रहा है ।
इन सब बातों के अलावा जनता का मनोरंजन करना, उसे विविध विषयों का ज्ञान प्रदान करना भी वे अपना ध्येय समझते रहे हैं ।
इस व्यापक क्षेत्र में अब तक कोई उनका प्रतिद्वन्द्वी नहीं था ।
पत्रों की प्रतिस्पर्धा अपने सहयोगी पत्रों से भले ही रही हो पर कोई दूसरा साधन नहीं था जो पत्रो से भिन्न रूप रंग रखते हुए भी उनका सामना करता ।
पर आज इस स्थिति में परिवर्तन हो रहा है ।
ऐसे साधन उत्पन्न हो गये हैं जो पत्रों के काम स्वयं बहुत कुछ करने लगे हैं ।
पत्र के प्रतिद्वन्द्वियों में गणना तो चित्रपट की भी की जाती है ।
राजनीतिक दल अपना-अपना प्रचार भी चित्रपटों के द्वारा करते हैं ।
एक समय था जब सरकारें या राजनीतिक दल अपने प्रचार और जनता से अपना समर्थन पाने के लिए सिर्फ पत्रों पर निर्भर रहते थे परन्तु आज फिल्म बनाने वाली कम्पनियाँ उनकी सहायता करने लगी हैं ।
कुछ वर्ष पूर्व, जब ब्रिटेन में सब दलों की सम्मिलित सरकार स्थापित हुई थी उस समय एक फिल्म-कम्पनी द्वारा ’राष्‍ट्रीय सरकार’ ने एक चित्र तैयार कराया ।
उस चित्र द्वारा प्रचार यह कराया जा रहा था कि ’राष्‍ट्रीय सरकार’ के अधीन ब्रिटेन की आर्थिक उन्नति अकल्पित ढंग से हुई है ।
फिल्म की समाप्ति पर बड़े-बड़े समर्थक राजनीतिज्ञ परदे पर आये और अपनी सफलता, सुनीति और सत्कार्य की प्रशंसा करते हुए लम्बे-लम्बे व्याख्यान दे गये ।
इस प्रकार यद्यपि चित्रपट भी पत्रों का प्रतिद्वन्द्वी हो गया है फिर भी उसे हम अधिक महत्त्व नहीं दे सकते ।
चित्रों के निर्माण में कुछ कठिनाई होती ही है ।
देखने वालो को भी कुछ अधिक व्यय करना पड़ता है ।
सब जगह चित्र दिखाये भी नहीं जा सकते ।
इन कारणों से उनका क्षेत्र इतना विस्तृत नहीं हो पाता कि पत्रों पर अधिक प्रभाव पढ़ सके परन्तु रेडियो के आविष्कार ने ऐसा नवीन साधन उपस्थित कर दिया है जो आज दैनिक पत्रों के प्रचण्ड प्रतिस्पर्धी के रूप में विकसित होता दिखाई दे रहा है ।
यूरोप और अमेरिका के पूँजीपति जो अब तक लाखों रूपया प्रतिवर्ष पत्रों से कमाते रहे हैं और पत्रव्यवसाय पर जिनका एकाधिपत्य-सा स्थापित हो गया था, आज विशेष रूप से सचिन्त हो गये हैं ।
समाचार के संकलन, प्रकाशन और उस पर टीका-टिप्पणी करने का एकाधिकार जहाँ पत्रों को प्राप्त था वहीं आज घर घर में होने वाली आकाशवाणी उन्हें परेशान कर रही है ।
वहाँ के पत्रों में चर्चा होने लगी है, गहरी चिन्ता प्रकट की जाने लगी है और पत्रों के भविष्य और उनकी रक्षा के लिए अभी से प्रबन्ध करने का प्रस्ताव किया जाने लगा है ।
रेडियो का क्षेत्र क्रमश: व्यापक होता जा रहा है ।
एक समय था जब रेडियो केवल संगीत की क्लास का आनन्द सुदूर बैठे व्यक्ति को प्रदान करता था ।
पत्र समाचार प्रकाशित किया करते हैं और रेडियो दिन में एक नहीं, दो नहीं, चार चार, पाँच पाँच बार सारे जगत् के समाचार सुनाता है ।
पत्रों के दो संस्करण होते हैं
भारत के अधिकतर पत्रों का प्रकाशन एक ही बार होता है ।
आज प्रातकाल आपने पत्र में समाचार पढ़ा तो अब चौबीस घण्टे तक धैर्य रखना होगा और कल पुन: इसी समय आपको नये समाचार मिलेंगे ।
रेडियो ने न केवल समाचार सुनाना आरम्भ किया है अपितु जहाँ आप चौबीस घण्टे तक रुकने को बाध्य होते थे वहाँ वह कुछ घण्टों में ही नये-नये संवाद देने लगा ।
पत्रों का दूसरा काम टीका-टिप्पणी करने का है ।
जगत् की घटनाओं की व्याख्या करना, उनके रहस्यपर प्रकाश ढालना, उनके विषय में अपना मत व्यक्त करना उनकी विशेषता है ।
रेडियो इस काम को भी करने लगा है ।
विशेष घटनाओं पर उसके व्याख्याता रेडियो से सम्भाषण करते हैं, उनकी व्याख्या करते हैं, रहस्य का उद्घाटन करते है और अपनी टीका-टिप्पणी के द्वारा मत प्रकट करते हैं ।
बटन दबा दीजिये और खूँटी घुमा दीजिये आपका रेडियो काननबाला और स्‍नेहप्रभा, देविकारानी और अशोक कुमार तथा सहगल को आपके शयनमन्दिर में गाने के लिए बाध्य कर देता है ।
घुड़दौड और टेनिस के टूर्नामेण्ट तथा क्रिकेट के मैच की रिपोर्ट आप पढ़ते थे पर रेडियो दौड़ते हुए घोडों की टाप की आवाज तथा क्रिकेट के मैदान में एकत्र हुए लोगों के हर्षोल्लासकी ध्वनि तक सुना देता है ।
छठे जार्ज ब्रिटेन के राज सिंहासन पर बैठे ।
उनका जलूस लन्दन में निकला और लन्दन की सड़कों पर एकत्र जन समूह का कलरव तथा जयघोष हम काशी और प्रयाग में सुन रहे थे ।
पत्र बाजार का भाव बताते है ।
व्यापारी उससे लाभ उठाते हैं ।
पत्र विज्ञापनदाता को स्थान प्रदान करते थे और रेडियो आज उनके विज्ञापन सुनाता फिरता है ।
पत्र उन्हीं के काम आते हैं जो साक्षर हैं, पढ़ सकते है और रेडियो की दृष्‍टि सम है, साक्षर-निरक्षर सब उससे लाभ उठाते और उसका रस लूटते हैं
वह समय दूर नहीं है जब जेबी रेडियो के दर्शन होंगे ।
घड़ी की भाँति यह यन्त्र लोगों की जेब में पड़ा रहेगा और चलते-फिरते जब जहाँ जी चाहेगा निकालकर कानों में लगा लेंगे और कहीं किसी भारतीय गाँव की कुटिया में बैठे लन्दन, न्यूयार्क टोकियो और मास्को की बात सुन लेंगे ।
वे पत्रकार जो आज पत्रकारी से ही जीवनोपार्जन करते हैं, आगत आशंका की कल्पना कर चिन्ताग्रस्त हो जाँय तो कोई आश्रचर्य नहीं है।
ऐसी दशा में हमारे सामने दो प्रश्‍न उपस्थित होते हैं ।
एक तो यह कि क्या रेडियो सचमुच पत्रो का प्रतिद्वन्द्वी है और क्या इस प्रतिद्वन्द्विता के फलस्वरूप पत्रों का लोप हो जाना सम्भव है ?
दूसरा यह कि यदि है तो उस स्थिति में पत्रों को क्या करना चाहिये और किन उपायों का अवलम्बन कर अपने जीवन की रक्षा करना सम्भव होगा ।
पाठक देखेंगे कि पहले प्रश्‍न के उत्तर पर ही दूसरे का अस्तित्व या अनस्तित्व निर्भर है ।
यदि पहले का उत्तर ’हॉ’ है तो दूसरा सवाल भी उठता है, पर यदि पहले का उत्तर ’नहीं’ है तो दूसरा उठता ही नहीं ।
फलत: पहले प्रश्‍न को ही ले लीजिये
पत्र और रेडियो के कार्य क्षेत्र की समीक्षा पूर्व के पृष्‍ठों में की गयी है ।
सभी स्वीकार करेंगे कि दोनो का क्षेत्र एक ही है और अब तक समाचार सम्बन्धी जगत् पर पत्र का जो एकाधिपत्य स्थापित था वह अब नहीं रहा ।
परन्तु केवल इतने से ही यह निर्णय नहीं किया जा सकता कि रेडियो वास्तव में पत्र का प्रतिद्वन्द्वी होकर अवतीर्ण हुआ है ।
रेडियो और पत्र का कार्य क्षेत्र एक होते हुए भी दोनों के स्वरूप और दोनों की उपयोगिता की समीक्षा किये बिना हम नहीं कह सकते कि दोनों परस्पर प्रतिस्पर्धी ही हैं ।
इस समीक्षा के लिए यह आवश्‍यक है कि जहॉ पत्र और रेडियो की समता पर विचार किया गया वहीं दोनों में परस्पर जो भेद है उस पर भी दृष्‍टिपात कर लिया जाय ।
दोनों का सबसे बड़ा भेद तो यह है कि रेडियो का सम्बन्ध कान से है और पत्र का हमारी आँख से ।
समाचार व्याख्यान संगीत आदि रेडियो से हमें मिलते हैं पर हम उन्हें कान से सुनकर ग्रहण करते हैं ।
ये ही सब बातें हमें पत्र से भी मिलती हैं पर हम उन्हें आँख से हृदयंगम करते हैं ।
दोनों के इस स्वरूप-भेद से उनकी उपयोगिता में भी भेद हो जाता है ।
मनुष्य कान से बातो को सुनना चाहता है और उसकी इस प्रवृत्ति को रेडियो शान्ति प्रदान करता है; पर जरा गहराई में उतरकर देखिये तो आप यह पायेंगे कि मनुष्य जिन बातों को कान से सुनता है उन्हें भी आँख से पढ़ने की प्रवृत्ति उसमें उसी प्रकार जागरूक और प्रबल होती है जिस प्रकार कान से सुनने की ।
युग-युग के हमारे संस्कारो ने हमारे हृदय में एक अद्भुत भाव का सर्जन कर दिया है ।
हम प्रकृत्या लिखी हुई बातों पर अधिक विश्वास करते हैं ।
अनजान में हमारे मन में कान से सुनी बातों की अपेक्षा लिखी बातों पर अधिक विश्वास करने की और उन्हे ही सत्य मान लेने की इच्छा जागती रहती है ।
दूसरी बात भी इस सम्बन्ध में विचारणीय है ।
कान में आने वाली बातों का प्रभाव अपेक्षाकृत कम होता है ।
अच्छे से अच्छे विद्वान् लेखपाठन हम रेडियो से सुनते हैं पर वे ध्वनि-लहरियाँ आती है, कान में प्रविष्ट होती हैं और मस्तिष्क में वक्ता के कुछ भावों को बिठाकर चली जाती हैं ।
हम जो सुनते हैं उसकी अधिकतर बातें समझ में नहीं आती क्योंकि बोलने वाले की वाणी एक के बाद दूसरे भाव प्रवाहित करती चलती है और हमें इतना अवकाश नहीं मिलता कि उसकी सब बातों को समझ-समझकर मन में बैठाते चलें ।
लिखी बातों पर मनुष्य अधिक गम्भीरता से विचार कर सकता है, अपनी सुविधा के अनुसार समय से उसका अध्ययन और मनन कर सकता है ।
यही कारण है कि हम जो बातें रेडियो में सुनते हैं और जिन समाचारों को प्राप्त करते हैं उन्हीं को दूसरे दिन पुन: पत्र में खोजते हैं ।
विचार पूर्वक देखा जाय तो पत्र रेडियो का और रेडियो पत्र का पूरक हो रहा है ।
आज जो लोग यह समझते हैं कि रेडियो के कारण पत्र का भविष्य खतरे में पड़ रहा है उनसे हम एक प्रश्‍न करना चाहते हैं ।
यूरोप-अमेरिका में घर-घर रेडियो पहुँच रहा है।
अमेरिका में विज्ञापनबाजी करने में रेडियो अपना सानी नही रखता ।
उसके द्वारा समाचार भी दिन में एकाधिक बार सुनाये जाते हैं ।
वर्षों से यह क्रिया हो रही है पर क्या इसका कुछ भी प्रभाव पत्रों की बिक्री पर पड़ा है ?
क्या रेडियो के कारण पत्रों की खपत में एक प्रति की भी कमी हुई है ?
यदि नहीं तो इसका कारण क्या है ?
क्यों यह समझ ही लिया जाय कि आज तक यदि फर्क न पड़ा, कोई प्रभाव नहीं हुआ तो आगे अवश्‍य ही होगा ?
हमारी तो धारणा है कि पत्र और रेडियो में न कोई प्रतिस्पर्धा है और न एक दूसरे को कभी पदच्युत करके स्वयं उसका स्थान ग्रहण करने में समर्थ होगा ।
रेडियो के स्वरूप में आज एक बात और है जिसके कारण कभी वह पत्र का स्थान ग्रहण करने में समर्थ न होगा ।
’ब्राडकास्टिड्ग’ अमेरिका को छोड़कर सारे जगत् में सरकारी नियन्त्रण में ही परिचालित होता है ।
अमेरिका में ब्राडकास्टिड्ग अब तक निजी है पर उसके सिवा सारी दुनिया की सरकारें आज इस अद्भुत यन्त्र को अपने अधीन रखे हुए हैं और सम्भवत: सदा अधीन रखने की चेष्टा करेंगी ।
सरकारों के पास अपना प्रचार करने का कोई साधन नहीं था ।
इसके लिए वे सदा पत्रों का मुख देखा करती थीं
पत्र जनमत का निर्माण करते हैं और उनका प्रतिनिधित्व भी करते हैं ।
उस युग में जब लोकमत के समर्थन के बिना सरकारों का टिकना असम्भव होने लगा, उन्हें यह आवश्‍यक जान पड़ा कि पत्रों की सहायता और समर्थन की अपेक्षा करे ।
अधिनायकवादी निरंकुश सरकारें भी पत्र की उपेक्षा करने में समर्थ न हुई क्योंकि उनका सामाजिक जीवन पर इतना प्रभाव था और है कि उन्हें अपने रास्ते छोड देना भयावह होता ।
इसके अलावा अधिनायक भी अपनी सारी निरंकुशता के सहित प्रचार की अपेक्षा तो करता ही रहता है ।
जनता में उसके गुणों का प्रचार हो, उन सिद्धान्तों और आदर्शों का प्रचार हो जिन पर स्वच्छन्द सरकारें निर्मित होती हैं तथा लोक-हृदय में यह विश्‍वास बैठा दिया जाय कि उनका कल्याण ऐसी ही सरकार के द्वारा हो सकता है ।
इन प्रयोजनों की सिद्धि के लिए वाञ्छनीय प्रचार के साधन रूप में पत्र के सिवा और क्या उपलब्ध हो सकता था ?
तात्पर्य यह कि भूमण्डलमात्र की शासक-मण्डलियाँ पत्र से सहायता, समर्थन और प्रशंसा प्राप्त करने तथा उनसे अपना प्रचार कराने के लिए उत्सुक रहा करती थीं ।
परन्तु सौभाग्य से वे कभी इसमें सफल न हुई ।
अधिनायकवादी देशों ने तो पत्र की स्वतन्त्रता का अपहरण खड्ग के जोर से किया और अपना काम साधने की चेष्‍टा की ।
लोकतन्त्रवादी देशों के शासक यह न कर सके यद्यपि अप्रत्यक्ष रूप से सदा इसकी चेष्‍टा सर्वत्र होती रही है ।
कारण यह था कि पत्रों पर नियंत्रण जनता का रहा है ।
गैर-सरकारी लोगों के पैसे से पत्र निर्मित हुए और पत्रकारों ने अपना आदर्श जनता की सेवा और उसके हितों की रक्षा करना बनाया ।
किसी सरकार के सामने उन्होंने अपने को उत्तरदायी नहीं समझा ।
फलत: पत्रों के प्रचार, टीका-टिप्पणी और मतप्रकाश से सरकारें सदा घबराती रहीं और अपना दृष्‍टिकोण तथा अपने पक्ष का समर्थन करने के लिए उपयुक्त साधन ढूँढती रहीं ।
आज रेडियो के रूप में उनके सामने वह साधन प्रस्तुत हो गया है ।
प्रचार के लिए तो यह उपाय अपेक्षाकृत पत्र से कहीं अधिक व्यापक और सरल तथा प्रभावकर ज्ञात होता है ।
यदि ’ब्राडकास्टिड्ग’ के सम्बन्ध में भी जनता को वही स्वतन्त्रता होती जो पत्र निकालने में है तो सरकारी परेशानियाँ बढ़ जातीं ।
जो जितना चाहता, साधारण कानूनों की परिधि में रहते हुए सरकारी टीका-टिप्पणी करने में स्वच्छन्द होता ।
स्पष्‍ट है कि सरकारें इसे कभी अभीष्‍ट नहीं समझ सकती थीं, अतएव उन्होंने डाक-तार की भाँति इसे एक अपना विभाग बना डाला ।
इससे उनका दोहरा कार्य सिद्ध हुआ ।
रेडियों में कुछ कहा जायगा वह वही होगा जिस पर सरकारी रंग हो जिसे कहना सरकार पसन्द करती हो ।
प्रचार करते हुए भी सरकारी मत ही व्यक्त होगा और आवश्यकता पड़ने पर सरकार जनता से अपना पक्ष-समर्थन कराने के लिए स्व-पक्षीय बात कह सकेगी ।
युद्ध काल में रेडियो की महिमा और उपयुक्तता तथा आवश्यकता सूर्य की भाँति प्रकाशित हो गयी है ।
आज तो यह यंत्र-युद्ध का बहुत बड़ा अंग हो गया है ।
अन्य शस्त्रों तथा सैन्य-संचारों और उपकरणों में उसकी गिनती की जाती है ।
शत्रु-देश की जनता में भी वहाँ की सरकार के विरुद्ध प्रचार करना, उसे धमकाना, भयभीत करना और प्रलोभन देना सम्भव होने लगा है ।
रेडियो की इस महिमा के फलस्वरूप आज युद्धलिप्त राष्‍ट्र एक दूसरे के देशों पर बमवर्षा करते समय पहले ’ब्राडकास्टिड्ग स्टेशन’ को ही अपना लक्ष्य बनाने की चेष्टा करते हैं और अथक प्रयत्न करते हैं उसे समूल उद्‍ध्वस्त कर देने के लिए ।
आज जिस देश मे क्रान्ति होती है वहाँ के क्रान्तिकारी पहली चेष्टा ’ब्राडकास्टिड्ग भवन’ पर अधिकार जमाने के निमित्त ही करते हैं ।
वे जानते हैं कि इस यंत्र पर अधिकार करते ही वे अपना प्रचार करने और अपनी घोषणा सारे जगत् को सुनाने में समर्थ हो सकेंगे ।
हिटलर ने जिन-जिन देशों पर अधिकार स्थापित किया, जहाँ-जहाँ नाजी सैनिक प्रविष्‍ट हुए वहाँ पहला काम इस यंत्र पर अपनी सत्ता जमाने का ही किया ।
अब तो यह निश्चित ही समझिये कि भविष्य में संसार भर की सरकारें अधिकाधिक इसे अपने अधिकार में रखने का ही प्रयत्न करेंगी ।
सरकारें आकाश पर अपना प्रभुत्व स्थापित रखेंगी यह निर्विवाद है ।
वायुयानों की महिमा जैसे सिद्ध हुई वैसे ही रेडियो की भी स्पष्‍ट हो गयी ।
रेडियो उनके एकाधिकार में ही रहेगा इसमें तनिक भी सन्देह करने की आवश्यकता नहीं है ।
फलत: रेडियो का सरकारी साधन बन जाना ही क्या उसे लघुता प्रदान नहीं कर देता ?
क्या यही लघुता उसे सदा के लिए पत्रों के प्रतिस्पर्धी होने की अयोग्यता प्रदान नहीं कर देती ?
सब जानते और मानते हैं कि रेडियो सरकारी पक्ष का प्रवक्ता, समर्थक और प्रचारक है ।
जनता की दृष्‍टि से किसी प्रश्‍न का पहलू क्या है इसे जानने की उसकी चाह गहरी हो उठती है
रेडियो इस कार्य में असमर्थ है और पत्र निष्पक्ष, निर्भीक तथा जन-पक्षीय बातें कह सकते हैं ।
रेडियो पर सरकारी नियंत्रण जितना बढ़ता जाएगा उसके प्रति देश का अविश्वास भी उसी मात्रा में वृद्धि पाता जायगा और उसी मात्रा में पत्रों की आवश्यकता और उपयोगिता अनिवार्यत: बढती जाएगी ।
निरंकुश नौकरशाही द्वारा सञ्चालित भारतीय ब्राडकास्टिड्ग स्टेशन, नई दिल्ली से होने वाले प्रचार पर इस देश की जनता कितना विश्वास करती है इसे वे सब लोग जानते हैं जो जन-सम्पर्क में आते हैं ।
हम तो रेडियो के विकृत रूप का भी कठोर अनुभव कर रहे है ।
भारतीय आकांक्षा का हनन करने वाले मिथ्या प्रचार से वह हमें संसार की दृष्टि में गिरा रहा है
जगत् को बताया जाता है कि भारतीय निकम्मे हैं, असभ्य हैं और ब्रिटिश प्रभुओं की सत्ता की कृपा से ही जीवित हैं ।
1942 ईसवी के जनान्दोलन के समय तो आदरणीय और पूज्य भारतीय नेताओं को देश-विदेश में बदनाम करने में कुछ उठा नहीं रखा गया ।
देश की जनता का नैतिक अघापात करने में उसने सारी शाक्ति लगा दी ।
किसी सरकार के अधीन होकर रेडियो कितनी हानि भी पहुँचा सकता है इसका स्पष्ट प्रमाण भारत में है ।
कितना मिथ्या, निराधार और अनुचित प्रचार किया जा सकता है इसका ज्वलन्त उदाहरण भी इस देश में मौजूद है ।
इस स्थिति में हमारे यहां तो रेडियो कभी पत्र का प्रतिद्वन्द्वी हो ही नहीं सकता पर जगत् में भी विभिन्न देशों की जागरूक जनता उसे कभी उस स्थान पर नहीं बिठायेगी जहाँ पत्र आसीन हैं ।
फलत: हम कह सकते हैं कि पत्र और रेडियो की प्रतिस्पर्धा की आशंका भ्रान्त और निर्मूल है ।
एक का अधिकार कानों पर होगा तो दूसरे का आँखों पर ।
रेडियो में सरकारी नियन्त्रण का जो दोष आज आ गया है वह पत्रों के प्रभाव से दूर हो जायगा और पत्रों में व्यवसायवाद तथा पूँजीवाद के समावेश से जो दुर्गुण उत्पन्न हो गये हैं वे रेडियो के प्रभाव से दूर होंगे ।
आज ब्रिटेन और अमेरिका ऐसे लोकतन्त्रात्मक देशों के पत्र यद्यपि सरकारी नियन्त्रण से मुक्त हैं तो भी क्या वे स्वतन्त्र कहे जा सकते हैं?
क्या थोडे से पूँजीपतियो की मुट्ठी में पड़े ये पत्र जनमत के निर्माण पर एकाधिकार स्थापित किये हुए नहीं हैं ?
क्या वे अपने स्वार्थी और धनलोलुप मालिकों के मत को ही प्रकट करके उसे जनमत का नाम प्रदान किये हुए नहीं हैं ?
क्या वे जनता को बहकाकर अपने प्रभाव से अनुचित लाभ उठाने में और उसे पूँजीवादी व्यवस्था को बनाये रखने के लिए फुसलाने में समर्थ नहीं हो रहे हैं ?
सत्य को छिपाने में, अन्याय का समर्थन करने में और जनाधिकार की अवहेलना करने में भी वे उस समय संकोच नहीं करते जब पत्र के मालिक का स्वार्थ ऐसा करने के लिए बाध्य करता है ।
धन कमाने के लिए मनुष्य की कमजोरियों से लाभ उठाने में लज्जा का अनुभव नहीं किया जाता ।
ये दुर्गुण उन देशों के पत्रों में पैदा हो गये हैं जो अपने पत्रों की स्वतन्त्रता पर गर्व करते हैं ।
भारत में व्यवसायवाद जैसे-जैसे बढ़ रहा है वैसे-वैसे ये दोष यहाँ भी उत्पन्न होंगे ।
यूरोप के पत्रकार धन के गुलाम हो रहे हैं पर भारत अपने पत्रकारो की तपस्या से इस विभिषिका से बचेगा, इसमें हमें तनिक भी सन्देह नहीं ।
रेडियो पत्रों को इस दोष से मुक्त करने में सहायक होगा ।
जनता में उसके द्वारा उस चरित्र, ज्ञान और नैतिकता का प्रचार करना सम्भव हो सकेगा जो पत्रो की भ्रष्टता को जाग्रत् और प्रचण्ड सामूहिक जनमत से नष्ट कर देगा ।
उस समय पत्र जैसे भी हो केवल बिक्री बढ़ाकर विज्ञापन की आय कमाने के लिए ही न निकलेगे, अपितु उनके सम्मुख कहीं अधिक उन्नत और उज्जवल आदर्श भी होगा ।
वे जनता के सेवक होकर, उसके मित्र, सहायक और सलाहकार तथा पथप्रदर्शक बनकर समाज में प्रवेश करेंगे ।
मानवता उनकी सहायता से पग-पग आगे बढ़ती जायगी ।
इसके पूर्व की यह ग्रन्थ समाप्त किया जाय हमें भारतीय पत्रकारों की वर्तमान स्थिति और उनकी कठिनाइयों के सम्बन्ध में विचार कर लेना आवश्यक प्रतीत होता है ।
पत्रकार के आदर्श का उल्लेख हम बार-बार करते रहे हैं और उसकी ओर पत्रकार- बन्धुओं ध्यान विशेष रूपसे आकृष्ट करना इस ग्रन्थ का लक्ष्य रहा है ।
आदर्श के बिना मानवजीवन शून्य है और पत्रकार तो उसके अभाव में समाज के लिए भयावने विषाक्त फोडे से कम नहीं हैं
पर जहाँ पत्रकारों के आदर्श की ओर ध्यान देने की आवश्यकता है, वहीं उनकी निजी समस्याओं और कठिनाइयों पर भी विचार करना अपेक्षित है ।
मनुष्य अपने जीवन की गुत्थियों से यो हीं परेशान और त्रस्त रहता है ।
उसकी अपनी आवश्यकताएँ, प्रकृति, प्रवृत्ति और लालसाएँ विचित्र परिस्थितियों को जन्म देती रहती हैं जिनमें उलझकर मानव आकुल हो जाता है ।
पत्रकार भी मनुष्य है और उन समस्त भौतिक तथा अभौतिक स्थितियों के घात-प्रतिघात से विताड़ित होता रहता है जिनसे साधारण मानव का जीवन क्षत-विक्षत होता है ।
आदर्शवादी होते हुए भी वह भूख की ज्वाला से विदग्ध होगा, बालबच्‍चों के सुखकी चिन्ता में मग्‍न होगा, अपने पद और प्रतिष्ठा का आकांक्षी होगा तथा जीवन की साधारण आवश्यकताओं की पूर्ति की इच्छा करेगा ।
उपयुक्त बात तो यह है कि आदर्श की अविचल पूजा करने में पत्रकार तभी समर्थ और सफल हो सकता है जब उसे आवश्यक और उचित सुविधाएँ प्रदान की जायँ ।
जब समाज की सेवा के लिए पत्रकार का जीवन है तब समाज का ही कर्त्तव्य है कि वह उसे अपने लक्ष्य की पूर्ति में समर्थ होने के लिए सहायता प्रदान करें ।
इससे पत्रकार के ऊपर वह कोई एहसान न करेगा पर अपने ही हित की पूर्ति और अपने ही स्वार्थ का साधन करेगा ।
काम को छोडा जा सकता है?
आज तो पत्रकार को ही इस बोझे को भी उठाना है ।
संक्षेप में हम उन समस्याओं की विवेचना करें जो इस दिशा में आज पत्रकारों के सम्मुख उपस्थित हैं ।
लिखने और मत प्रकट करने की स्वतन्त्रता तथा सरकार द्वारा उसके अपहरण का प्रश्‍न भी पत्रकारों के सम्मुख है पर इस सम्बन्ध में हम पिछले पृष्ठों में विचार कर चुके हैं ।
यह प्रश्‍न व्यापक है और मानवता के भविष्य तथा अभ्युत्थान से सम्बन्ध रखता है ।
स्वतन्त्रता मनुष्य का जन्मसिद्ध अधिकार है और समाज तथा सरकारी उपयोगिता उसके इस अधिकार की रक्षा करने में ही है ।
लोकतन्त्रवाद का आधार यही उपर्युक्त सिद्धान्त है ।
इसका यह अर्थ नहीं है कि मनुष्य की व्यक्तिगत स्वतन्त्रता निरंकुश है ।
अपनी ही स्वतन्त्रता की रक्षा करने के लिए मनुष्य ने अपने अधिकार को एक सीमा तक समाज के चरणों में अर्पित कर दिया है ।
एक व्यक्ति स्वयं जीवित रहना चाहता है पर उसकी इस चाह की पूर्ति तभी होगी जब वह दूसरे को जीवित रहने दे ।
अपने जीवन की रक्षा के लिए ही उसने दूसरे के प्राण ले लेने की स्वतनत्रता का समर्पण कर दिया है ।
इस प्रकार अपनी व्यक्तिगत स्वतन्त्रता की रक्षा करने के लिए मनुष्य ने अपनी ही स्वतन्त्रता को परिधि में परिसीमित कर दिया है पर उस परिधि के भीतर उसके अधिकारों पर कुठाराघात करना मानवता पर आघात करना है ।
युग-युग से विकास का पथिक मानव आज जिस स्तर पर पहुँचा है वहाँ उसने इसी स्वतन्त्रता को अपनी उन्नति, संस्कृति और आदर्श का मापदण्ड माना है ।
लोकतन्त्रवाद उसकी इसी भावना का प्रतीक है ।
मनुष्य को सब कुछ करने की स्वतन्त्रता नहीं है पर विचार करने और मत व्यक्त करने का उसका अधिकार अपेक्षाकृत विस्तृत है ।
सोचने, बोलने, लिखने की स्वतन्त्रता को वह आरम्भिक और अनिवार्य अधिकार मानता है ।
पत्रों की स्वतन्त्रता इस जनाधिकार की कल्पना के आधार पर आश्रित है, उसी सर्वमान्य सिद्धान्त के गर्भ से उद्भुत हुई है ।
पत्र स्वयं अपनी स्वतन्त्रता की रक्षा करके पुनीत जनस्वातन्त्रय की रक्षा करते हैं ।
संसार में सदा शासक इस अधिकार का निर्दलन करने की चेष्टा करता रहा है ।
यूरोप में अधिनायकवादी और फासिस्टी तथा नाजी व्यवस्थाएँ मानवता के अभिशापरूप में अवतीर्ण होकर मनुष्य की सहस्राब्दियों की साधना और तपश्चर्या के फलस्वरूप उपलब्ध इस विभूति का संहार करने में लगी हुई हैं ।
पूँजीवादी वर्ग लोकतन्त्र के आवरण में यही पाप कर रहा है ।
भारत साम्राज्यवादियों की निरंकुशता और लिप्सा की आग में जल रहा है ।
इस देश में जन स्वातन्त्र्य का घृणित और क्रूर हनन किस प्रकार होता है, इसे क्या पत्रकारों को बताने की आवश्यकता है?
उनसे अधिक इस स्थिति से कौन परिचित है?
फलत: जगत् के स्वतन्त्रता प्रेमी और मानवता के पुजारी वर्गों के समान भारतीय पत्रकारों के सामने भी यह समस्या प्रस्तुत है ।
न जाने कितने पत्र प्रतिवर्ष इसके शिकार होकर लुप्त हो जाते हैं और न-जाने कितने पत्रकार जेलों की हवा खाते रहते हैं ।
पर जहाँ एक ओर यह स्थिति है वहाँ दूसरी ओर पत्रकारों की उन कठिनाइयों ओर ध्यान दीजिये जो उनके पेशे में उनके मालिकों की ओर से उपस्थित कर दी गयी है ।
पत्रों का सञ्चालन वे करते हैं, जो धन सम्पन्न हैं ।
पत्रकार उनका वेतनभोगी कर्मचारी होता है और मालिक लोग उसके साथ कर्मचारी-सा ही व्यवहार करने की चेष्टा करते हैं ।
आज यह स्थिति पत्रकार के लिए जटिल समस्या बन गयी है ।
यह सच है कि पत्र-सञ्चालक से वेतन पाते हुए भी वह वहीं सीमा तक साधारण जनता के प्रति उत्तरदायी है ।
उसके एक-एक वाक्य समाज का हित भी कर सकते हैं अहित भी ।
हजारों, लाखों के योगक्षेम के लिये वह अपने को जिम्मेदार समझता है ।
ऐसे कर्मचारी को क्या कोई साधारण वेतनभोगी नौकर कह सकता है ?
क्या पत्रकार के लिए उचित होगा कि अपने मालिक के इशारे पर नाचे,जनता के प्रति अपने उत्तरदायित्व को भूलकर केवल उसी के सन्तोष, असन्तोष या प्रसन्नता-अप्रसन्नता के विचार से अपने कर्त्तव्य-पथका निर्धारण करे ?
यदि यह सिद्धान्त मान्य नहीं है तो कैसे कोई कह सकता है कि पत्रकार साधारण कर्मचारी ही है ?
आज तो कानून भी पत्रकार की वही स्थिति नहीं मानता जो साधारण कर्मचारी को प्राप्त है ।
सन् 1867 ईसवी के कानून में उसके कार्यक्षेत्र की व्याख्या की गयी है जिसके अनुसार सम्पादक स्वयं सरकार के प्रति उत्तरदायी है ।
वह उस उत्तरदायित्व को किसी दूसरे पर फेंक नहीं सकता ।
यदि किसी पत्र में राजविद्रोहात्मक बातें छप जाय अथवा कानूनन आपत्तिजनक कोई अश्‍लील विज्ञापन प्रकाशित हो जाय तो सम्पादक व्यक्तिगत रूप से अपराधी माना जायगा ।
सम्पादक यह कहकर छुट्टी नहीं पा सकता कि मालिक की आज्ञा से अमुक बात प्रकाशित हुई है अतएव जिम्मेदारी उसकी नहीं है ।
किसी मालिक के कहने पर भी उपर्युक्त बातों के प्रकाशन के लिए वह जिम्मेदार है, कानून सम्पादक को मुक्त नहीं कर सकता ।
कानून सम्पादक को स्वयं अक्षुण्ण और अपने में ही पूर्ण समझता है, जिसके उत्तरदायित्व को वह अविभक्त तथा अविच्छेद्य रूप में मानता है ।
ये बातें स्पष्ट प्रमाण हैं इस बात की कि पत्रकार अपने कर्तव्य और उत्तरदायित्व के विशेष स्वरूप के कारण साधारण कर्मचारी से भिन्न है अतएव उसका अधिकार भी भिन्न होना चाहिए ।
पर अवस्था बिलकुल इसके विपरीत है ।
पत्रकार की स्थिति साधारण कर्मचारी से भी गयी बीती है ।
कल कारखानों में काम करने वाले साधारण मजदूरों के जो अधिकार हैं, जो सुविधाएँ हैं वे भी पत्रकारों को नसीब नहीं ।
मजदूरों के मजदूर संघ, संघटित होने का उनका अधिकार भी कानून द्वारा स्वीकृत है ।
पत्रकीय कार्य करते हुए अथवा सम्पादक की हैसियत में अपने कर्तव्य का निर्वाह करते हुए किसी पत्रकार को जेल जाना पढ़े तो उसके परिवार के पालन-पोषण का उत्तरदायित्व भी कोई नहीं उठाता ।
उचित यह होता कि पत्र-सञ्चालक अपने पत्रकारों के परिवार के भरण -पोषण का उत्तरदायित्व उस क्षण अवश्य उठाते जब उनका सम्पादक अपने कर्तव्य की पूर्ति करते हुए कानून से दण्डित होकर जेल की हवा खाता रहता है ।
पत्रकार के लिए स्थायित्व की भी कोई व्यवस्था नहीं है ।
किसी भी समय किसी भी पत्रकार को पत्र मालिक की ओर से व्यवस्थापक का एक पत्र मिल जा सकता है कि अगले महीने की पहली तारीख से ‘कार्यालयको आपकी सेवाओं ’ की आवश्यकता नहीं है ।
भले ही अभागे पत्रकार का कोई दोष न हो, भले ही उसने अपनी नींद हराम करके वर्षों पत्र की सेवा की हो और अपने स्वास्थ्य की बलि चढाकर मालिक की जेब भरने से खून सुखाया हो पर कार्यालय में उसका अस्तित्व मालिक की इच्छा पर ही निर्भर है ।
हमारा अनुभव है कि योग्य पत्रकार वर्षों की सेवा के बाद भी इसलिए निकाल बाहर कर दिया गाया कि उससे कम वेतन में काम करने वाला नौसिखुआ मिल गया ।
वर्षों की उसकी साधना और उसके कठिन परिश्रम का कोई मूल्य न था, पत्र और पत्र मालिक भी उसके ॠण से मुक्त नहीं हो सकते थे पर इन बातों को कौन देखता है ?
पत्रकार की वृद्धावस्था, उसकी योग्यता और उसके कार्य की भी चिन्ता नहीं की जाती ।
जमेजमाये पत्र से उसके बिना भी धन जुटना यदि सम्भव होने वाला है तो उसे नारियल सुपाड़ी देकर बिदा कर देने में संकोच कैसा ?
खून चुस लिया गया, सारा रस निकाल लिया गया और अब सिट्टी को बाहर फेंक देने में ही न्याय दिखाई पड़ा ।
देखा है कि कागजों की कमी से पत्र का कलेवर छोटा किया गया पर बेकारी मढ़ दी गयी बेचारे निर्दोष पत्रकार के सिर यदि कागज नहीं मिलता तो पत्रकार का कौन सा दोष है ?
यदि काम कम हो गया तो उसके लिए वह कैसे जिम्मेदार है ?
उसने तो वर्षों तक अपने रक्त से पत्र का सिञ्चन किया है ।
किस सिद्धान्त से उसे बेकारी की आग में झोंककर भस्म होने के लिए छोढ देना उचित कहा जा सकता है ?
यदि किसी पत्र की आर्थिक स्थिति गिर जाय तो बात समझ में आ सकती है ।
पत्र के जीवन की रक्षा के लिए आदमी कम-करना अथवा उनके वेतन घटा देना अनिवार्य हो सकता है पर जब तक यह अवस्था उत्पन्न नहीं हुई है किसी पत्रकार को स्थान भ्रष्ट करना घोर स्वार्थपरता और कृतघ्‍नता का द्योतक है ।
वेतन के सम्बन्ध में भी घोर अव्यवस्था फैली हुई है ।
पत्रकार के वेतन के लिए न कोई आधार निश्चित है और न कोई सीमा ।
बेकारी से लाभ उठाकर, व्यापक दरिद्रता से लाभ उठाकर, कम से कम वेतन देकर किसी की नियुक्ति करने की एकमात्र दृष्टि अपना ली गयी है ।
वेतन वृद्धि की भी कोई क्रमबद्ध निश्चित योजना नहीं होती ।
शिक्षित वर्ग में फैली हुई बेकारी युवकों को इस दिशा में आने के लिए अग्रसर करती है और काम खोजने की गहरी प्रतिस्पर्धा उन्हें कम से कम वेतन पर नियुक्ति स्वीकार कर लेने के लिए बाध्य करती है ।
पनद्रह, बीस और पचीस रूपये मासिक वेतन पर सहायक सम्पादकों की नियुक्ति होते देखा है ।
इतने अकिञ्चन पारिश्रमिक पर नवागन्तुकों भीड़ मिलती देखकर पत्रों के मालिक अनुभवी सहायक सम्पादकों का भी शोषण करते हैं ।
कोई सहायक सम्पादक इसी वेतन पर काम करना स्वीकार न करे तो बेकारी की विभीपिका भोगे क्योंकि पत्र सञ्चालक नये आदमियों से काम लेने में न चूकेगा
बहुधा कार्यालयों में एक चाल और चली जाती है ।
नये आदमी काम सिखाने के नाम पर रख लिये जाते हैं और कुछ महीने बाद थोड़े वेतन पर नियुक्ति हो जाते हैं और पुराने धक्‍के खाकर बाहर हो जाते हैं ।
पत्र के कार्यालयों में तरक्की की भी कोई व्यवस्था नहीं है ।
पचास या पचहत्तर रूपये मासिक पर हिन्दी दैनिक पत्रों के सम्पादकों को उस दिन से लेकर बारह-बारह वर्षों तक लगातार काम करते देखा है जब उनकी इसी वेतन पर नियुक्ति की गयी थी ।
आश्चर्य तब होता है जब कम वेतन स्वीकार करने के लिये पत्रकारों से देशभक्ति और समाज-सेवा के नाम पर अनुरोध किया जाता है ।
पत्र सञ्चालक धन कमाने पर पत्रकार की वेतन-वृद्धि की माँग पर आदर्शवाद की दुहाई दी जाती है ।
अमेरिका में सम्पादकों के साथ ठेका होता है ।
वेतन की दर कम से कम निर्धारित कर दी गई है ।
न अवधि पूरी होने के पहले किसी को बर्खास्त किया जा सकता है और न निर्धारित रकम से किसी का वेतन कम हो सकता है ।
वेतन वृद्धि का भी क्रम होता है ।
काम सीखने वालों की अवधि निश्चित होती है ।
जिसकी पूर्ति होते ही वे नियमित रूप से कर्मचारी हो जाते हैं ।
पर इस देश की अवस्था ऐसी दयनीय है कि सम्पादक बुद्धिजीवी वर्ग का व्यक्ति होते हुए भी वेतन की दृष्टि से अपने पेशे को प्रतिष्ठित बनाने में समर्थ नहीं हुआ है ।
पत्रकार के सामने तो अतीत भारत के उन तपस्वी और निर्मम ब्राह्मणों का आदर्श होना चाहिये जो जनसेवा तथा सरस्वती की आराधना और सत्य के अनुशीलन को ही जीवन का लक्ष्य बनाये हुए थे ।
पर यह सब होते हुए भी उनका पेट साथ है जिसकी उपेक्षा की ही नहीं जा सकती ।
जीवन के अस्तित्व के लिये उन आरम्भिक अनिवार्य उपादानों की आवश्यकता होगी ही जिनके बिना हाड-मांस की यह काया चल ही नहीं सकती ।
आदर्श की पूर्ति के लिए भी तो यह शरीर ही साधन है फलत: उसकी रक्षा तो करनी ही होगी ।
यही कारण है कि त्यागी ब्राह्मणों के योगक्षेम और उनकी रक्षा की जिम्मेदारी समाज ने ले रखी थी ।
पत्रकार लखपती होना नहीं चाहता पर अपने और अपने बच्‍चों के लिये रोटी कपड़ा तो चाहता ही है ।
उन आवश्यक वस्तुओं की जरूरत तो है ही जिनसे जीवनयात्रा संचालित रह सके ।
यह उत्तरदायित्व न्यायत: उस समाज और उस पत्र सञ्चालक पर है जिसकी सेवा के लिये उसने जीवन उत्सर्ग कर दिया है ।
हमारे देश में पत्रकारों के लिए छुट्टी की भी उचित व्यवस्था नहीं है ।
दैनिक पत्रों का कार्य तो यों हीं ऐसा है जिसमें छुट्टी कम मिलती है ।
उन त्योहारों और पर्वों पर भी हम पत्र का प्रकाशन नहीं रोकते जब दूसरे तमाम कार्यालय और काम काज बन्द रहते हैं ।
गरमी, सरदी और बरसात का हमारे काम पर कोई असर नहीं होता ।
दिनरात की भी हम कोई चिन्ता नहीं कर सकते ।
घर के बच्‍चों की बीमारी, अपने स्वास्थ्य और बहुधा खुशी तथा गमी की भी अपेक्षा करके काम करना पडता है ।
काम भी उत्तेजक तथा गम्भीर होता है कि उसका बोझ स्‍नायु तन्तुओं को प्रभावित करता रहता है ।
न केवल पत्रकार के हित की दृष्टि से बल्कि काम के हित की दृष्टि से भी यह आवश्यक है ।
विश्राम, मनोरञ्जन तथा अवकाश से प्राप्त परिवर्तन मनुष्य की कार्य शक्ति को बढा देता है, उसमें नए बल और जीवन का सञ्चार कर देता है ।
पर जहाँ आवश्यकता है, अवकाश की वहाँ पत्रकार उन छुट्टियों से भी वंञ्‍चित होता है जो साधारणत: सब काम करने वालों को मिला करती हैं ।
रुग्णावकाश तथा आकस्मिकावश का आयोजन सर्वत्र रहता है पर पत्र के कार्यालय में बहुधा इसका कोई आयोजन नही रहता ।
मास में दो दिन सवेतन छुट्टी जिस पत्र-कार्यालय में प्राप्त हो वहाँ की व्यवस्था को उदार समझिए ।
कल्पना कीजिए कि वर्ष पर्यन्त में यही 28 दिन छुट्टी है जिसका उपयोग पत्रकार कर सकता है ।
इसी में अपनी बीमारी, आकस्मिक आ जाने वाले कार्य, पर्यटन, विश्राम सब पूरा कर ले ।
यदि किसी मास में दो दिन से अधिक छुट्टी ले ली तो तीसरे दिन से वेतन कटने लगेगा ।
वेतन की अपर्याप्तता एक ओर और दूसरी ओर कटौती की यह मार !
रोगी-पत्रकार रुग्णावस्था में जहाँ कुछ और अधिक व्यय की आवश्यकता समझता है, वहॉ उसे यह पुरस्कार मिलता है ।
कहाँ से डाक्टर की फीस दे, पथ्य का प्रबन्ध करे और बच्‍चों की क्षुधा का निवारण करे ?
कार्य शक्ति बढ़ाने के लिए विश्राम देने का सिद्धान्त तो भाड़ में गया जीवन की रक्षा के लिए भी उसकी आवश्यकता नहीं समझी जाती !
क्या कहीं भी ऐसा अन्धेर देखने को मिलेगा?
पर यहाँ तो यह व्यवहार है उस वर्ग के साथ जो आदर्श की पूजा और जनकल्याण के किए बलि चढ़ जाने को प्रस्तुत समझा जाता है ।
इन सब संकटों से पार होता हुआ यदि बेचारा पत्रकार अपने जीवन के उत्तम वर्षो को पत्रकार-कला की सेवा में अर्पण करके जीवन की संध्या वेला में पहुँचा तो उसकी स्थिति वर्णनातीत हो जाती है ।
वृद्धावस्था में पत्रकारिता के गुरुकार्य का भार उठाना संभव नहीं होता अत: निश्चय समझिये कि दफ्तर से उसका निर्वासन हो जायगा ।
वृद्धा वेश्या की भांति उसकी कोई उपयोगिता धनलोलुपों की दृष्टि में नहीं रह जाती ।
जीवन पर्यन्त उसने जिनकी सेवा की है, वे यह भी नहीं सोचते इस स्थिति में वह करेगा क्या?
न कोई प्राविडेण्ट फंड रखा जाता है और न उस काल में सहायता प्रदान करने का कोई प्रबंध ।
रातभर चाय उबलती और दिन में गांव से मटके भरकर छाछ आ जाती ।
पूरी टीम ने मां से सीधा रिश्ता बनाया और जिसको जिस चीज की जरूरत होती किचन में घुसा पाया जाता ।
