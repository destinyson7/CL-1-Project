एक शिल्पगत दुर्भेद्य दुरूहता, जो उद्दाम उद्वेलनों से सशक्‍त होकर चित्रों में उभरी है जिसे दूसरे शब्दों में घनवादी पद्धति कह सकते हैं।
जहाँगीर सबावाला अपने आकांक्षित स्वप्‍नों को पकड़ने के लिए निहायत ही अप्रत्याशित ढंग से अपनी कल्पना और अनुभूति को दार्शनिक संचेतना में परिणत कर दर्शाते हैं।
सबावाला के कैन्वास चित्रों की गति, लय और रेखांकनों में विघटना के आकर्षण के बावजूद सज्‍जात्मक सौष्‍ठव मुखरित हुआ है जो स्वयंगत कल्पना और मौलिक उद्‍भावना का परिणाम है।
राजस्थान के ठेठ दृश्यांकनों में इन्होंने अपनी सूक्ष्म पैठ और मर्मभेदी दृष्‍टि का परिचय दिया है।
इनके घनवादी पद्धति पर आँके गए ऐसे चित्र अंतरंग रंगमयता और ठोस प्रतिपादन शैली के प्रतीक है।
वस्तुतः इनकी पर्यवेक्षण क्षमता और अन्वेषण दृष्‍टि बड़ी गहरी पैठती है।
वे स्थूलता के बजाय सूक्ष्मता की परोक्ष परियोजना के क़ायल है।
ये सब तत्त्व या और सब मिलेजुले भाव, जिनकी मैं मीमांसा नहीं कर सकता, मुझे चित्रण के लिए प्रेरित करते हैं।
इनके मत में किसी भी पेंटिंग का आधारभूत तत्त्व है- सौन्दर्य।
किन्तु वह खोखली सौन्दर्य सज्‍जा है जिसमें चित्रकार की सूक्ष्म भावनाओं की दिग्दर्शक व्यंजना का अभाव है।
केवक कुछ रंग और रेखाओं की मदद से रूपाकार गढ़ देना कला नहीं है, वरन् उसके प्रतिपाद्य में विश्‍वव्यापी तत्त्वों का समावेश होना चाहिए जो देश और जाति की संकीर्णता को छोड़कर कुछ अद्‍भुत और विशिष्‍ट संसार को दे सके।
इन्होंने मिडिल ईस्ट, सीलोन और समूचे यूरोप का दौरा किया।
वेनिस, काहिरा, स्विट‍ज़रलैण्ड, पेरिस और मोMटे कार्लो में इनके चित्रों की प्रदर्शनियाँ हुई।
सन् 1951 से ये बम्बई की आर्ट सोसाइटी की हर प्रदर्शनियों में लेते रहे है।
समय-समय पर आयोजित राष्‍ट्रीय प्रदर्शनियों में भी इनके चित्रों को सम्मान और पुरस्कार मिला है।
पहली दीक्षा अपने देश में अपनी कला शैलियों की ली और उसके बाद यूरोप में काफ़ी दिनों तक काम किया।
बरसों तक धीरे-धीरे मैं विभिन्न माध्यमों को जानकारी करता रहा और रेखाओं और रंगों के सही-सही इस्तेमाल का अभ्यास करता रहा।
मैंनें प्रारंभ से ही कामना की कि मुझे नई दिशाएँ मिलें और मेरी आशा बराबर बलवती रही।
हर आधुनिक कलाकार को अपने माध्यम की टेकनीक पर पूरा अधिकार होना चाहिए।
अगर वह अधिकार हो गया तो समझ लीजिए कि आपने आधा मोर्चा फतह कर लिया।
जहाँ तक मेरे कला व्यक्‍तित्व के विकास का सवाल है, मैं पहले क्यूबिज़्म की द्वन्द्वात्मक प्रणाली की ओर झुका।
विभिन्न पुंजों को अनुशासित करना, आकारों को सूक्ष्मता से विभाजित करना और पूरे चित्र-फलक पर मानसिक अधिकार रखना।
समूचे चित्र का कम्पोज़िशन मेरे लिए सबसे महत्त्वपूर्ण चीज है।
चमकदार तीखे रंगों का सामंजस्य और काम्पोज़िशन, यह दोनों मेरी अंकन पद्धति के अनिवार्य अंग हैं।
क्योंकि जो चित्रकार स्वभाव या रुझान से गतिशील हैं, वह यहाँ पर आकर रुक नहीं सकता।
अमूर्त्त चित्रण की ओर अगला क़दम उठाना उसके लिए जरूरी हो जाता है।
अमूर्त्त चित्रण के बहुत से चित्रप्रेमी विमुख हैं।
लेकिन अगर वे यहाँ तक का विकास समझ लें तो अगला कदम समझने में दिक्‍कत नहीं होगी।
लक्ष्मण पाई गोआनी हैं, परन्तु सर जे० जे० स्कूल आफ आर्ट में शिक्षा प्राप्‍त की और वहीं शिक्षक भी नियुक्‍त हो गए।
प्रारम्भ में अपने रूपाकारों के निर्माण, रेखांकन के ढंग और रंगों के चयन में इनकी खास अपनी प्रेरणा और पद्धति थी।
जिसमें इनकी जन्मभूमि गोआ के अनेक स्मरणीय दृश्य चित्र प्रस्तुत किये गए थे।
वस्तु या व्यक्‍ति में स्थित, अनेक प्रभावों और प्रतिक्रियाओं के दर्शन कर मात्र बाह्यकार ही आँके गए हैं।
जीवन के विविध रूप, उनका भावात्मक विस्तार अथवा उनकी अतल गहराई में पैठने का प्रयत्‍न नहीं है।
यह कष्‍टमय दमित पद्धति कहीं-कहीं इतनी भावहीन और निर्जीव प्रतीत होती है कि काठ की सी जड़ता उनमें समाई-सी लगती है।
पर इनके कुछ चित्रों की डिज़ाइन पद्धति और रेखाओं की लहरदार मोड़-तोड़ बड़ी ही स्वाभाविक और सूक्ष्म बन पड़ी हैं।
‘भाग्य’ और ‘आत्मा’ आदि चित्र एक दुरूह, दुर्ज्ञेय अस्पष्‍टता को व्यंजित करते हैं।
बम्बई आर्ट सोसाइटी के वार्षिक समारोहों के अवसर पर और व्यक्‍तिगत कला-प्रदर्शनियों में कई बार इनके चित्र प्रदर्शित किये गए।
पहले ये सर जे० जे० स्कूल आफ आर्ट के फेलो थे।
किन्तु 1951 में यूरोप चले गए और यदाकदा वहाँ से भारत आते रहते हैं।
जर्मनी, पेरिस, लंदन, म्यूनिक, डाफिन, प्रिज़मीज आदि यूरोपीय देशों में इन्हें पर्याप्‍त ख्याति मिली।
भारत की हर प्रमुख कला-प्रदर्शनी में इन्होंने भाग लिया और अमेरिका में इनकी विशिष्‍ट चित्रणशैली का अभिनन्दन किया गया।
भारत और विदेशों की विभिन्‍न कला संस्थाओं और समय-समय पर आयोजित कला-प्रदर्शनियों में इन्हें विशेष पदक व पुरस्कार प्रदान किये गए हैं।
रावल बम्बई के तरुण कलाकार हैं जिन्होंने अपनी नव्य कल्पना और निराली शैली से थोड़े अर्से में ही लोकप्रियता हासिल की है।
लोकचित्र पद्धति पर वे पशु और मानव-आकृत्तियों का निर्माण करते हैं, जिनके रंग और रेखाओं की सुसंयोजना दर्शकों को आकृष्‍ट कर लेती हैं।
यामिनी राय की नव्य पुरातनवादी पद्धति में इन्होंने अपने ढंग से मोड़ पैदा किया है और बाली व मेक्सिको की चित्रण पद्धति को अपने निजी ढंग से आत्मसात् किया है।
इनकी रेखाओं में तनाव या ज़ोर जबर्दस्ती नहीं है।
आकारों में कृत्रिम भावभंगी या चेष्‍टाओं का निदर्शन नहीं है, बल्कि बड़े ही सहज सशक्‍त रूप में उन्हें आँका जाता है।
रावल की कला शिक्षा सर जे०जे० स्कूल आफ आर्ट, बम्बई में हुई।
सौराष्‍ट्र प्रान्त की मुखर चेतना से ओतप्रोत इनके कृतित्त्व में खुशनुमा तत्त्वों का समावेश वहीं की प्राणवत्ता और मूल संस्कार हैं, जिनसे इनकी कला चहक उठी है।
अधिकतर लाल, हरे, नीले रंग, कहीं कहीं हल्के पीले और जामुनी रंगों के पुट से और भी गरिमा व संजीदगी आ गई है।
देश-विदेश की कला-प्रदर्शनियों में इनके चित्र बहुप्रशंसित और आकर्षण का केन्द्र रहे है।
बम्बई की आर्ट सोसाइटी और कलकत्ता की एकेडमी आफ फाइन आर्ट द्वारा इन्हें स्वर्णपदक प्रदान किये गए।
भारत और विदेशों के अनेक कला-संग्रहालयों और व्यक्‍तिगत संरक्षण में इनके अनेक महत्त्वपूर्ण चित्र उपलब्ध हैं।
खासतौर से ये भित्ति-चित्रण में दक्षता रखते हैं।
जलरंगों से स्वेच्छा से आँके गए इनके चित्रों में सज्‍जा एवं अलंकरण का प्राधान्य है जो प्रतीकवादी पद्धति पर वास्तविक तथ्यों को असम्पूर्ण प्रतिच्छाया से रहस्यमय और दुर्ज्ञेय बना देते हैं।
‘उपासना’, ‘श्रृंगार’ ‘गपशप’, ‘भाग्य’ आदि चित्रों में बड़ी ही निष्प्राण लाक्षणिक पद्धति पर काम हुआ है।
आकृत्तियाँ निश्‍चेष्‍ट और ओजहीन हैं।
उनमें कोई गति या प्राणवन्त्ता नहीं है, बल्कि कभी-कभी लगता हैं जैसे काष्‍ठ निर्मित सपाट चित्राकृतियाँ कृत्रिम व्यंजना के साथ उभारी गई हों।
लगता है कलाकार जीवन की यथार्थता से पलायन करके हर वस्तु को भ्रम एवं छलना मानता है।
सर जे. जे. स्कूल आफ आर्ट में शिक्षा प्राप्‍त करने के पश्‍चात् ये वहीं कई वर्षों तक अध्यापन कार्य करते रहे।
तत्पश्‍चात् इन्होंने व्यावसायिक कलाकार के रूप में कार्य प्रारम्भ किया।
अनेक व्यक्‍तिगत और सार्वजनिक कला-संग्रहालयों में जिनमें राजधानी की नेशनल गैलरी आफ माडर्न आर्ट भी सम्मिलित है, इनके चित्रों को स्थान मिला है।
ये प्रभाववादी कलाकार हैं।
इनकी शैली में स्पष्‍टता या साफ़गोई नहीं है, वरन् सिसले और पिस्सारो की पद्धति पर इन्होंने लैण्डस्केप प्रस्तुत किये हैं।
जिनमें ये अपनी भावभिव्यंजना के आग्रह और निजी दृष्‍टिकोणों की संकीर्णता से मुक्‍त होकर प्राकृतिक सौन्दर्य से अभेद अर्थात् कहें कि उसमें तादात्म्य स्थापित नहीं कर सके हैं।
प्रकृति-दर्शन और प्राकृतिक उपादनों में सौन्दर्य का अन्वेषण इनकी स्थायी वृत्ति नहीं है।
इस प्रकार के दृश्यांकन जो न तो तत्त्वतः भारतीय ही हैं और न पाश्‍चात्य अपेक्षाओं को पूरा करते हैं, उथलेपन के परिचायक हैं।
दृश्य-चित्रों के एकांगी प्रतिमानों के सहारे कोई भी कलाकृत्ति देर तक नहीं टिक सकती, फिर भी इनकी कतिपय कलाकृत्तियों ने नेत्ररंजक दृश्य प्रस्तुत किये हैं।
नैनीताल में बर्फ से आवृत्त वृक्ष, बम्बई का फ्लोरा फांउंटेन, बनारस का पुराना बाज़ार तथा हिमपात के दृश्यों में इनकी सहज रुचि के दर्शन होते हैं।
रूपाकार के निर्माण में कहीं-कहीं असंगति और विलगाव होने के बावजूद भी रेखांकन और रंग-नियोजन में सशक्‍तता बरती गई है।
ये समय-समय पर आयोजित कला-प्रदर्शनियों में भाग लेते रहे हैं और इनकी महत्त्वपूर्ण कलाकृत्तियों पर सम्मान और पुरस्कार प्रदान किये गए हैं।
वाघुलकर ने प्रारम्भ में मुग़ल और राजपूत कला से प्रभावित होकर सज्‍जा और अलंकरण पद्धति अपना कर चित्र सृष्‍टि की।
किन्तु बाद में स्थूल बाह्‍याकारों और नग्‍न चित्रों में उनकी अधिकाधिक प्रवृत्ति रमती गई।
इनके ऐसे चित्रों में कल्पना की आत्यन्तिकता या सूक्ष्म गम्यता नहीं, यही कारण है कि वे उतने आकर्षक और स्थायी प्रभाव उत्पन्‍न करने वाले नहीं होते।
अनेक चित्रों में उनके विषय सहज ग्राह्य नहीं हैं और यही वजह है कि विश्‍लेषणात्मक व्याप्‍त कल्पना की गहरी पैठ भी उनमें उतनी जागरूक नहीं है।
उनके ऐसे चित्र महज़ बाह्याकारों की स्थूलता एव निर्मिति तक ही सीमित रह जाते हैं।
मुग़ल और राजपूत कला से जो शुरू में इन्हें प्रेरणा मिली थी उसमें भी निर्माण की चारुता या वैसा समेटने वाला उदात्त भाव नहीं हैं।
फिर भी इन के कतिपय चित्रों में जैसे ‘मारवाड़ी औरतें,’ ‘किसान,’ ‘फल बाज़ार’ आदि में सामान्य जीवन की अत्यन्‍त सजीव झाँकी मिलती हैं।
इनके अनेक परवर्ती चित्रों में परिष्‍कृति और मौलिकता द्रष्‍टव्य है।
व्यावसायिक कलाकार के रूप में अनेक वर्षों से ये कला-साधना में प्रवृत्त हैं।
सन् 1958 में इटालियन गवर्नमेंट द्वारा इन्हें रोम की कला प्रणालियों के विशेष अध्ययन के लिए स्कालरशिप प्रदान किया गया और सन् 1959 में यूनाइटेड स्टेट्‍स अमेरिका में स्टडी टूर पर इन्होंने प्रस्थान किया।
इनकी अनुभूतिजन्य विदग्धता, परिपक्‍व शैली और निजी सुरुचि की छाप इनके चित्रों में द्रष्‍टव्य है।
विषय की प्रतिपादन शैली और रंग-चयन में भी नई मौलिक संभावनाओं को उजागर किया गया है।
नेशनल एग़्जीबिशन आफ आर्ट में इनके एक चित्र को ‘एकेडेमी अवार्ड’ प्राप्‍त हुआ।
बाम्बे आर्ट सोसाइटी और कलकत्ता की एकेडेमी आफ फाइन आर्ट्‌‌‍स, सन् 1956 में नई दिल्ली की आठ कलाकारों की प्रदर्शनी और सन् 1959 में बीस कलाकारों की प्रदर्शनी में इनके चित्रों को ससम्मान सम्मिलित किया गया।
उसी वर्ष न्यूयार्क की ग्राहम गैलरी में आयोजित समसाययिक चित्रकला प्रदर्शनी में इन्होंने भाग लिया और भारत के अनेक प्रमुख नगरों को कला-प्रदर्शनियों में इनके महत्त्वपूर्ण चित्रों को पुरस्कार और पदक प्राप्‍त हुए।
बम्बई के ‘आर्टिस्ट ग्रुप’ के ये सदस्य हैं।
नई दिल्ली की नेशनल गैलरी आफ़ माडर्न आर्ट और कितने ही निजी और सार्वजनिक कला-संग्रहों में इनके चित्र सुरक्षित हैं।
गायतोंदे लगभग 12-20 वर्षों से व्यावसायिक कलाकार के बतौर बम्बई में चित्र-साधना कर रहे हैं।
अपनी भाव व्यंजना और माध्यम-दोनों की दृष्‍टि से उन्होंने अपनी कला में विशिष्‍ट धारणाओं का समावेश किया हैं।
रूढ़ि से विद्रोह, यथार्थ दर्शन, स्वतन्त्र मनोवृत्ति, नवीन की स्पृहा और प्रगतिशील आधुनिक संस्कारों को लेकर इनकी कला-प्रवृत्तियाँ विकसित हुई है।
फ्रांसीसी कलाकार पिकासो और मातीस का प्रभाव इनके कृतित्व पर पड़ा है।
गायतोंदे ने अपनी चित्रसुष्‍टि से दर्शकों को अभिभूत किया है और अत्याधुनिक होते हुए भी उनकी कृतियाँ प्रभावकारी सिद्ध हुई हैं।
कुछ समय तक सर जे. जे. स्कूल आर्ट में ये कार्य करते रहे, पर बाद में ये स्वतन्त्र रूप से कला के विकास में दीक्षित हुए।
यूरोप की कला प्रदर्शनियों में इनके चित्र बहुप्रशंसित हुए और इन्होंने अनेक मौकों पर लंदन, न्यूयार्क और टोकियो आदि देशों से पुरस्कार प्राप्‍त किये।
प्रगतिशील कलाग्रुप के भी ये काफी अर्से तक सदस्य रहे, पर बाद में ऐकान्तिक साधना और अत्यधिक व्यस्तता के कारण उससे सम्बन्ध तोड़ लिया।
इसमें संन्देह नहीं कि गायतोंदे प्रगतिशील हैं।
इनकी सूझ-बूझ और पकड़ सर्वथा निराली और नई है, पर कोई भी समर्थ कलाकार वर्ग की परिधि में बन्दी नहीं रह सकता।
अतएव उनकी सौन्दर्य की कसौटियाँ महज़ जूठन नहीं वरन् अपना मौलिक वैशिष्‍ट्‍य लिये हैं।
आज जब कि नूतन की चाह और विदेशी तत्त्वों के अनुकरण में आधुनिक कलाकार अत्यधिक व्यस्त हो गए हैं और भारतीय परम्पराओं को आत्मसात् करने की भावना नगण्य हो गई है मुलगाँवकर अपनी सृजन-सामर्थ्य को दिव्य और भगवद् सत्ता में प्रतिफलित करने की चेष्‍टा कर रहे हैं।
इन्होंने नई पद्धति, नई शैलियों का आविष्कार कर बड़े ही पावन, रंगीन और भावपूर्ण चित्र आँके हैं।
शिल्प और अनुभूति, परम्परा और प्रयोग, कल्पना और यथार्थ, लोकमानस और व्यक्‍ति चेतना, ऐहिक और पारलौकिक में सामंजस्य खोजते हुए इस कलाशिल्पी ने अनेक धार्मिक मनोवृत्ति के लोगों की आत्मा को तुष्‍ट किया है।
राम-सीता, राधा-कृष्ण, शिव-पार्वती आदि के अनेक छवि-अंकनों के अलावा इन्होंने पौराणिक आख्यानों पर कितने ही चित्र बनाये हैं जिन्हें सैकड़ों प्रसिद्ध पत्र-पत्रिकाओं में स्थान मिला है।
‘पैराडाइज़ लास्ट’ और कोंकणपट्टी के माडल बनाने पर उन्हें पुरस्कार प्रदान किये गए।
इन्होंने सामान्य विषयों को लेकर भी चित्र बनाये हैं जो जनता में बहुत लोकप्रिय हुए हैं।
ये सुप्रसिद्ध कलाचार्य दत्तात्रेय दामोदर देवलालीकर के सुपुत्र हैं।
बचपन से ही कलामय वातावरण में इनका पालन-पोषण हुआ।
पिता की कलाभिरुचियों के संस्कार इनकी लोकरंजक शैली में आविर्भूत हुए।
ये वयावसायिक कलाकार के रूप में कार्य करते रहे।
यूरोप और जापान में आयोजित कला-प्रदर्शनियों में इन्होंने भारत की ओर से प्रतिनिधित्व किया।
इनके आकृति चित्रण में निजी वैशिष्‍ट्‍य है और वे मन को आकृष्‍ट करती हैं।
सबल रेखांकन और रंग-नियोजन से चरित्र के सूक्ष्म पहलुओं पर प्रकाश पड़ता है।
देवलालीकर दिन-ब-दिन प्रयोगों में व्यस्त रहकर कला विकास में अग्रसर हैं।
बम्बई की आर्ट सोसाइटी और आर्टिस्ट एड सेन्टर के ये सदस्य हैं और वैयक्‍तिक और सार्वजनिक कला-संग्रहालयों में इनके चित्रों को स्थान मिला है।
अपने पिता के आदर्शवादी तत्त्वों से सर्वथा भिन्‍न इनकी कला में नूतन और पुरातन का अद्‍भुत समन्वय द्रष्‍टव्य है।
इनकी संवेदना और कलाकारिता युग-सत्य के आयामों में पैठकर निजी कला-प्रणालियों को विकसित करने में सचेष्‍ट है।
इस दृष्‍टि से इनकी अपनी स्वच्छन्द सृष्‍टि है जिसमें इनकी प्रतिभा के दर्शन होते हैं।
गोरक्षक ने व्यावसायिक कलाकार ने रूप में कार्य प्रारम्भ किया था।
किन्तु विभिन्‍न कला-प्रवृत्तियों को कैसे विकसित और समृद्ध किया जाय इसके प्रति सदैव जागरूक रहे।
लैण्डस्केप, पोर्ट्रेट-पेंटिंग, तेल और जलरंगों में इन्होंने अनुसन्धानात्मक प्रयोग किए।
फिर व्यंग-चित्रण की ओर इनका ध्यान आकृष्‍ट हुआ और इसी को इन्होंने मुख्यतः अपना लिया।
जीवन की ऊबभरी दम-घोंटू व्यवस्था में हास्य की ताज़गी और उत्फुल्लता मस्त कर देने वाली होती है।
इनके कतिपय चित्रों में बरबस गुदगुदा देने वाली चूटीला व्यंग फूट पड़ता है, जिसमें सूक्ष्म, पर यथार्थ भंगिमाएँ मन को मुग्ध कर लेती है।
ऐसे-ऐसे विषय और दृश्याँकनों को इन्होंने प्रस्तुत किया है जो हृदय की संवेदन शीलता जगाते हैं और फौरन ही परिस्थितियों का आकलन करते हुए उसकी पूरी तस्वींर हृदय पर अंकित कर देते हैं।
इस उद्देश्य की पूर्ति के लिए इनके चित्रण के तौर-तरीके बहुत ही सरल और अकृत्रिम होते हैं।
आज जब कि कला में नित-नई क्रांति के बीज रोपे जा रहे हैं, गोरक्षकर कला को वादों के दलदल में फँसने देने के हामी नहीं है।
कलाकार महज़ बहिर्सत्य पर निर्भर नहीं रहता, उसकी विश्‍लेषक अंतर्दृष्‍टि सूक्ष्म-कल्पना में पैठती है, कुरुचि या असमानताएँ नहीं खोजती।
आज की कला कल्पना की उन्मुक्‍ति अथवा स्वच्छन्दतावाद के नाम पर ह्रासोन्मुखी भावनाओं की ओर अनुधावित हो रही है।
गोरक्षकर इस तरह की प्रवृत्तियों को हेय और कला की प्रगति में बाधक मानते हैं।
इसके अतिरिक्‍त कलाकार को कोरा नकलची नहीं होना चाहिए।
आज कल प्रायः ऐसा होता है कि कुछ देशी-विदेशी चित्रों से प्रेरणा लेकर या उन्हें सामने रखकर वैसी ही नकल या अनुकरण की चेष्‍टा की जाती है।
व्यंग-चित्रण के सम्बन्ध में जैसी कि प्रायः आम लोगों की धारणा है विदेशी तत्त्वों को ही उसकी मूल प्रेरणा माना जाता है।
पर भार के प्राचीन चित्रण और मूर्ति-कला में ऐसे अनेक उदाहरण मिलते हैं जिनमें हास्य-व्यंग की पुट और दिल को बरबस गुदगुदा देने वाली मनोरंजक झलकियाँ हैं।
गोरक्षकर के व्यंग चित्रों में प्रायः भारतीय पद्धति अपनाई गई है अर्थात् उनके चित्रण की समूची रूपरेखा और प्रस्तुतीकरण अपनी नितांत मौलिकता लिये होता है।
निश्‍चय ही इस अर्थ में इन्होंने अपने तरीकों को नई व्यवस्था दी।
ज़िन्दगी के हर कदम और मोड़ पर प्रश्‍नचिह्न खड़े मिलते हैं, साथ ही इन प्रश्‍नों को उलझाने वाली एक के बाद एक गाँठ मिलती है।
इन गाँठों की उलझन को सुलझाते-सुलझाते आगे बढ़ना ही सबसे बड़ी विशेषता है।
जैसा कि प्रायः विदेशी कार्टूनों और व्यंग चित्रों में देखा जाता है इनके चित्रों में दुरूहता या व्यंजित आशय को समझना कठिन नहीं है।
ऐसी सरलता और स्पष्‍टीकरण है जो तत्काल दर्शक के मन को अभिभूत कर लेता है।
पश्‍चात्य कला के सम्पर्क से नये तत्त्व ग्रहण कर इन्होंने अनेक बार निजी कला में अनूठे मोड़ उत्पन्‍न किये हैं।
गोरक्षकर ने कला का नियमित या स्कूली अध्ययन नहीं किया, पर उनके व्यक्‍तिगत अनुभव, मौलिक चिन्तन और आदर्शवाद, साथ ही सौन्दर्यवाद के सिद्धान्त ही कला के उत्पादन बने।
बम्बई में इनका अपना स्वतन्त्र स्टूडियो हैं और कितने ही उत्कृष्‍ट चित्रों पर इन्हें सरकारी और ग़ैर सरकारी पुरस्कार प्राप्‍त हो चुके हैं।
प्रगतिशील विचारों के तरुण कलाकार हैं।
वुडकट, लाइनोकट, जलरंग, तैलरंग और ग्राफिक कला-सभी में ये नये प्रयोग कर रहे हैं।
दृश्य चित्रण में इनकी गहरी पैठ है और प्रकृति के सौन्दर्य अवलोकन में बड़ी ही सूक्ष्म पकड़ है।
बादल, कुहरा, नीला स्वच्छ आकाश और उत्तुंग वृक्षावली से सुशोभित वन प्रान्तर अथवा वृक्षों से छितराये पहाड़ी स्थल और हल्की-हल्की धुंध से सघन बर्फीली श्‍वेतिमा इनकी रेखाओं से सजीव हो उठी है।
केवल पशु-पक्षियों और पेड़ों को ही इन्होंने अनेक कोणों और भावभंगियों से चित्रित किया हैं।
चिकनी चुपड़ी शिष्‍ट नागरिक कला की अपेक्षा सीधी, सच्‍ची, अकृत्रिम ग्राम्य कला को ये अधिक महत्त्व देते हैं।
वर्त्तमान युग में कला के मानदण्ड बदल गए हैं, किन्तु इसके ये मानी नहीं कि महज़ विरूप एवं कुत्सित आकृत्तियों तक ही कला सिमट कर रह जाय।
यदि चित्रण में प्रदर्शित लयात्मक व्यंजना के साथ दर्शक का अन्तर उद्वेलित न हो सके तो वह सत्य के निकट नहीं है।
मधुकर सेठ कला को नवीन भंगिमाओं से प्रस्तुत करके उसे अधिक व्यंजक और प्रभावशाली बनाने के लिए सचेष्‍ट है।
इस प्रकार बम्बई की मौजूदा कलाधारा ने विभिन्‍न प्रवृत्तियों को जन्म दिया जिसमें अधिकाधिक विकास के चिह्न दृष्‍टिगत होते हैं।
आज की कलावादिता के पीछे उदात्त सृजन की अवहेलना हुई है और कितनी ही बार गंभीर संभावनाओं से हटकर कलात्मक संयम को नज़रन्दाज़ किया गया है।
पाश्‍चात्य विचारधारा से प्रभावित होकर अनेक कलाकार कलासृजन कर रहे हैं, किन्तु वे उसे अपनी परिवृत्ति में से ही ग्रहण करते हैं।
इसके विपरीत कुछ ऐसे भी हैं जो नये विश्‍वास और नई आस्था रखते हुए भी कला की परम्परा से टूटकर अलग नहीं हो सकते।
फलतः ऐसे अनेक उत्साही कलाकार वादमुक्‍त होकर कला साधना में जुटे हैं।
लगभग तीस वर्षों से व्यावसायिक कलाकार के बतौर पोर्ट्रेट पेंटिंग, सज्‍जाकार और सिने डायरेक्टर के रूप में कार्य कर रहे हैं।
लंदन के रायल कालेज आफ आर्ट्‌‌‍स में इन्होंने उच्‍च शिक्षा प्राप्‍त कर आर्ट डायरेक्टर के रूप में अमेरिका व रूस आदि देशों का भ्रमण किया।
इन्होंने अनेक देशों की कला प्रदर्शनियों में भाग लिया और फिल्मों की सज्‍जा के सिलसिले में इन्होंने बाहरी देशों का दौरा किया।
बम्बई की सुप्रसिद्ध संस्था अछरेरकर एकडेमी आफ आर्ट के ये प्रिंसिपल हैं।
मुख्यतः ग्राफिक आर्टिस्ट हैं।
इन्होंने लंदन के विशेष रूप से इस कला का अध्ययन किया।
सन् 1946 में भारतीय प्रतिनिधि मंडल के साथ ये लंदन गए और वहाँ की सुप्रसिद्ध संस्था सेंट्रल इंस्टिट्‍यूट आफ आर्ट एंड डिज़ाइन के आनरेरी आजीवन सदस्य चुने गए।
सर जे. जे. स्कूल आफ आर्ट में भी ये लगभग आठ वर्ष तक काम करते रहे।
बम्बई के तरुण कलाकार हैं जो नई पद्धति से बड़ी ही सुरुचि पूर्णशैली में कला का विकास कर रहे है।
उन्होंने देशी-विदेशी कला प्रदर्शिनियों में भाग लिया है और अनेक मौकों पर उन्हें सम्मानित और पुरस्कृत किया गया है।
मूर्तिकला, पावकला और अन्दरूना अलंकरण में दक्ष है और लगभग सन् 1951 से कला की साधना कर रहे हैं।
भारतीय मूर्त्तिकार एसोसिएशन और बम्बई सरकार द्वारा आयोजित कला प्रदर्शनियों में इन्हें कई बार स्वर्ण-पदक और पुरस्कार प्राप्‍त हुए है।
बम्बई के सुप्रसिद्ध मूर्त्तिकार है और जे० जे० स्कूल आफ आर्ट के मूर्त्तिकला और माडल के विभागाध्यक्ष हैं।
प्राचीन भारतीय मूर्त्तिकला खासकर मैसूर राज्य और दूसरे दक्षिण प्रान्तों का इन्होंने खूब दौरा किया।
मूर्त्तिकला की बारीकियों को हृदयंगम किया और वास्तुशिल्प सज्‍जा में भी विशेषता हासिल की।
मूर्त्तिकार और चित्रकार के रूप में सन् 1916 से कला-साधना कर रहे हैं।
इन्होंने अनेक प्रमुख व्यक्‍तियों के पोर्ट्रेट और प्रतिमाएँ निर्मित की।
बम्बई के सरकारी सचिवालय में भित्तिचित्रण सज्‍जा बड़ी ही उत्कृष्‍ट बन पड़ी है।
मुख्यतः ग्राफिक आर्टिस्ट हैं, छविचित्रों और भित्तिचित्र-सज्‍जा में भी विशेष रुचि रखते हैं।
स्विट्‍ज़रलैण्ड, टोकियो (जापान) और एशिया की युवक कला प्रदर्शनी में इन्होंने भारत की ओर से कला का प्रतिनिधित्व किया।
अनेक नेताओं के पोर्ट्रेट इन्होंने बनाये और अनेक सरकारी, ग़ैरसरकारी इमारतों को इन्होंने स्वनिर्मित विशाल भित्ति-चित्रों से सुसज्‍जित किया।
यद्यपि इन्होंने कलकत्ता के गवर्नमेंट कालेज आफ आर्ट्‌‌स एंड क्राफ्ट्‍स में शिक्षा पाई, किन्तु अब ये बम्बई में बस गए हैं।
न्यूयार्क, शिकागो, फिलाडेल्फिया तथा अन्य अनेक यूरोपीय देशों की कला प्रदर्शनियों में इनके चित्रों को सम्मान मिला है।
अनेक पदक और पुरस्कार प्राप्‍त हुए हैं।
ये व्यंगचित्रकार है और अनेक चलचित्रों के अंतरंग अलंकरण और सज्‍जा को इन्होंने सम्पन्‍न किया है।
स्लेड स्कूल आफ आर्ट, लंदन से इन्होंने डिप्लोमा प्राप्‍त कर कला-साधना प्रारम्भ की।
‘इचिंग’ और चित्र अनुकृति में इन्होंने विशेष दक्षता प्राप्‍त की।
छात्रवृत्ति पर इन्होंने यूरोप के कई देशों का दौरा किया और फैलोशिप पर यूनेस्को गए।
बम्बई के अलावा ब्रूसेल्स, लंदन, कोलम्बो, पश्‍चिमी जर्मनी आदि देशों में आयोजित प्रमुख कला प्रदर्शनियों में इन्होंने भाग लिया।
ललित कला अकादमी की जनरल कौंसिल के मेम्बर तो ये हैं, अन्य कला संस्थाओं से भी सम्बद्ध हैं।
बम्बई की फाइन आर्ट इंस्टीट्‍यूट के डायरेक्टर हैं।
इन्होंने अनेक देशी-विदेशी कला प्रदर्शनियों में भाग लिया है।
आर्ट सोसाइटी आफ इंडिया के ये संस्थापक सदस्य हैं।
नई दिल्ली स्थित नेशनल गैलरी आफ आर्ट में इनके अनेक चित्रों को सम्मानित स्थान मिला है।
सर जे० जे० स्कूल आफ आर्ट में कला शिक्षण समाप्‍त कर लंदन में रायल एकेडेमी आफ आर्ट में अध्ययन करने चले गए।
लगभग 25 वर्षों से व्यावसायिक मूर्त्तिकार और चित्रकार के रूप में कार्य कर रहे हैं।
अनेक उत्कृष्‍ट मूर्त्तियों पर इन्हें स्वर्ण और रजत पदक व नक़द पुरस्कार प्राप्‍त हो चुके हैं।
रूस, ईस्ट जर्मनी और भारतीय मूर्त्तिकार एसोसिएशन की ओर से इन्होंने भारत का समूचा दौरा किया।
मूर्त्तिकला विधाओ और उसकी सूक्ष्म प्रणालियों पर इन्होंने काफी लिखा और कार्य किया है।
मूर्त्तिकार और चित्रकार के रूप में काफ़ी अर्से से कार्य कर रहे हैं।
पुस्तक के आवरण पृष्‍ठ और भीतरी सज्‍जा में खास रुचि रखते हैं।
देश-विदेशो में आयोजित सैकड़ों कला-प्रदर्शनियों में इन्होंने भाग लिया है।
कला पर इन्होंने अनेक बार लेक्चर-टूर किये।
महाराजा बड़ौदा की ओर से तीन बार पुरस्कृत किया गया और शिमला, पूना, बड़ौदा, हैदराबाद आदि कला प्रदर्शनियों में इनकी कला-कृत्तियाँ बहुप्रशंसित और सम्मानित हुई।
भारतीय फिल्म उद्योग के डिज़ाइनर और सज्‍जाकार के रूप में भी ये प्रख्यात है।
ग्राफिक आर्ट और मूर्त्तिकला में काफ़ी अर्से से कार्य कर रहे हैं।
1956 में छात्रवृत्ति पर इन्होंने काफी यात्रा की।
आजकल ये कलकत्ता में जा बसे है।
उनकी अपनी रुचि और कार्य पद्धति के प्रतिमानों के अपने सीमान्त हैं और अपनी पृथक् टेकनीक और सहज ग्राह्यता से वे कला की बहुमुखी और चिर विकासमान धारा को गतिशील और वेगवान बनाने के लिए कटिबद्ध है।
रुचि, धारणा, वैविध्य और नवीनतम मूल्यों की दृष्‍टि से दिल्ली की कला भी कलकत्ता और बम्बई की तरह प्रयोगात्मक परीक्षणों से गुज़र रही है।
यद्यपि बहुत कुछ समेटने का दावा करती हुई राजधानी गर्व और गुमान लिये है।
यहाँ के मुक्‍त वातावरण में रोज़ व रोज़ कला-प्रदर्शिनियाँ और सरकारी व ग़ैरसरकारी आयोजन होते रहते हैं जिनके माध्यम से कला की प्राचीन-अर्वाचीन प्रणालियों को समझने का मौका मिलता है।
कला की नई-नई विधाओं को एकीभूत करने की स्पृहा ने अनुकरण-वृत्ति को प्रश्रय दिया है।
पाश्‍चात्य वादों ने चित्रण के तौर-तरीके बदल दिये हैं।
भीतर-बाहर की कृत्रिम सीमाएं अब कोई मानी नहीं रखतीं।
कला के विभिन्‍न प्रवाहों में पश्‍चिम की जीवित या मृत परम्पराओं का पुनर्जन्म ही आधुनिक कलाबोध है।
नया कलाकार न तो बीते हुए कल के प्रति आस्थावान है और न वह आने वाले कल के प्रति आश्‍वस्त।
वह तो वर्तमान में ही जीना चाहता है।
वह अपनी अभिव्यंजना का स्वयं केन्द्रबिन्दु है और नई आस्था का अन्वेषी मात्र।
वह अपने यहाँ की कलात्मक उपलब्धियों से कम, बाहरी प्रभावों से अधिक आक्रान्त है।
दिल्ली के कलाकार किसी से पीछे नहीं हैं, उनमें असीम ‘एडवंचर’ की ललक है, अजानी राहों पर जोख़िम उठाने का साहस।
सचमुच, कला को किसी कटघरे में बन्दी नहीं बनाया जा सकता।
यदि कलाकार की संवेदना विदेशी प्रणालियों के अधिक निकट है तो उसे आधुनिकता से संत्रस्त नहीं होना चाहिए।
केवल यों देखना-बूझना ही काफी नहीं है, बल्कि उसे नये सिरे से परिस्थितियों के अनुसार आगे बढ़ाना है।
इस यात्रा पथ में दिशा-निर्धारण के स्थान पर दिग्भ्रम नहीं होना चाहिए।
नई ग्रहणशीलता महज़ ‘आइडिया’ अथवा ‘फार्म’ का भौंडा रूपगठन न हो, वरन् आज के ऊहापोहों की सर्वाधिक मूर्त्त और सशक्‍त विधा हो।
कला का दायरा विस्तृत हुआ है और कलाकारों ने खुली आँख से बहुत कुछ खोजने का प्रयास किया है।
बदलती हुई सामाजिक, सांस्कृतिक, राजनीतिक और आर्थिक व्यवस्थाओं में उनकी सृजन प्रक्रियाँ नवीन भावभूमिय का स्पर्श कर रही है।
अतः निर्विवाद है कि यहाँ कला एक नया रास्ता खोज रही है।
कला का अर्थबोध उसके लिए नया प्रकाश स्तम्भ है जिसने नई रोशनी में कलाकार की दृष्‍टि को अधिक पैना बना दिया है।
इस प्रकाश से आलोकित यथार्थ दृष्‍टि नई सुन्दर कला को उजागर करने की आशा बँधाती है।
भले ही हवाओं के कितने ही रुख़ बदलें, किन्तु यदि उसकी रसग्राही चेतना के तंतु जाग्रत हैं तो कलाधारा का अजस प्रवाह कभी क्षीण नहीं होगा।
शारदा उकील के छोटे भाई वरदा उकील अपने ज्येष्‍ठ भ्राता की मृत्यु के बाद से दिल्ली में रहकर कला के विकास में पूर्ण योग दे रहे हैं।
इनके हृदय में कला के प्रति जो लगाव और संस्कार उत्तराधिकार में प्राप्‍त हुए थे वह बड़े भाई के पदानुसरण तक ही सीमित न रहे।
अपितु युग और वातावरण के अनुरूप इन्होंने अनेक नवीन मान्यताओं को प्रश्रय दिया।
इन्होंने अपनी कला का प्रकृति के साथ कलात्मक सम्पर्क स्थापित किया और उसके सौन्दर्य की झाँकी लेकर रंग और रेखाओं में साकार कर दिखाया।
वसन्त में फूलों से लदी वृक्ष की डालियाँ जब झूम-झूम कर मस्ती से इठलाती हैं तो धरती भी मानो सोना उगलने लगती है।
लहलहाती हरियाली कण-कण में व्याप्‍त होकर प्राणों को स्पन्दित करती हुई समस्त भौतिक उपादानों में मादकता भर देती है।
प्रेम में मत्त और प्रतीक्षा से कुम्हलाये कपोल सहसा विवर्ण होकर प्रियतम की बाट जोहते हैं।
काली घुंघराली पलके, मद भरे नयन और कसमसाते अंग-प्रत्यंग, रूप और अवश यौवन का मद जैसे अनुकूल वातावरण में उफन पड़ रहा हो।
आकाश भीषण तपन के शोले बरसाता है, गर्म हवा के थपेड़े चोट करते हैं और गर्मी के प्रचण्ड दौर चारों ओर मँडराते से प्रतीत होते हैं।
समस्त जीव-जन्तु घबरा जाते हैं और प्रतीक्षा से स्वप्‍निल आँखे बोभिल बन जाती है।
वर्षा को खण्डित कर जब शरद् ऋतु आती है तो श्‍वेत बादलों के टुकड़े नीले नभ की क्रीड़ा में तैरते से हैं।
वे परस्पर टकराते हुए इधर-उधर दिशाओं में बिखर जाते हैं और विरहिणी एकाकी नायिका का मन चंचल हो उठता है।
प्रिय के लिए उसका अंतर तड़प-तड़प उठता है।
लेकिन जब शिशिर ऋतु आती है तो अंतरंग की कोमल भावनाएँ भी कुछ समय के लिए कड़े शीत में ठिठुर सी जाती हैं।
प्रतीची में रात के काले साये मँडराते हैं।
जड़-चेतन का गति क्रम तिमिर और आलोक की आँख मिचौनी की भाँति शीतल थपेड़ों से आन्दोलित हो उठता है।
सूर्य की किरणें भी ठिठुरन को भगाने में असमर्थ सी हो जाती है, पर शिशिर जाने वाले मधुमास के सुवास, उल्लास और वैभव का द्योतक है।
वह जीवन में आशा की किरणें छिटकाता है।
प्रकृति की विलक्षणता में उनका चित्त रमा है।
उनकी कल्पना ने सूक्ष्म रेखाओं से आकर्षक दृश्य सृष्‍ट किये हैं, फिर भी केवल बाहरी रूप-रंग और रेखाओं तक ही उनकी कला सीमित नहीं रही।
वे कला की व्याप्‍ति रंग और रेखाओं से परे मानते हैं।
कलाकार की उदात्त भावना में ही कला का सबसे बड़ा सत्य छिपा है।
वरदा उकील के चित्र कालिदास के ऋतुसंहार की भाँति ऋतुओं को साकार करते हुए रहस्यमय सौन्दर्य की सृष्‍टि करते हैं।
उनकी कला पर राजपूत और पहाड़ी चित्र कला का प्रभाव है।
वरदा उकील न सिर्फ़ एक मूक कलासाधक हैं, वरन् भारत और विदेशों में भारतीय कला के संस्थापक और संयोजक रहे हैं।
शारदा उकील आफ आर्ट के डायरेक्टर तो ये हैं ही, इन्होंने समय-समय पर अपने ज्येष्‍ठ भ्राता श्री शारदा उकील के चित्रों की प्रदर्शनियाँ भी आयोजित की है।
वरदा उकील राजधानी के बुजुर्ग कलाकारों में सर्वाधिक सम्मानित और उस परिवार के सदस्य हैं जहाँ कला विरासत के रूप में प्रश्रय पाती रही।
आधुनिक कला के अतिचारों से दूर वे आज भी अपने मौलिक सृजन द्वारा कला में सौष्‍ठव और सुरुचि को उजागर करने में दत्तचित्त हैं।
शारदा उकील के दूसरे लघु बंधु रणदा उकील भी, जिन्होंने भेलुपुरा, बनारस में अपने उद्योग से ‘उकील स्कूल आफ आर्ट’ की स्थापना की है, कला-क्षेत्र में पर्याप्‍त ख्याति प्राप्‍त कर चुके हैं।
कला के सहज संस्कारों के साथ कलकत्ता के ‘गवर्नमेंट स्कूल आफ आर्ट’ में ये 1922 से 1924 तक भारतीय कला का गंभीर अध्ययन करते रहे।
कई वर्ष तक अपने बड़े भाई शारदा उकील के साथ देहली में रहकर ये कला-साधना में प्रवृत्त रहे और उनके सम्पर्क से इन्हें प्रेरणा तो मिली ही, एक विशेष दिशा में अग्रसर होने का प्रोत्साहन भी मिला।
सन् 1930 में रणदा उकील भारत की तत्कालीन अंग्रेजी सत्ता द्वारा लंदन के ‘इण्डिया हाउस’ की दीवारों को चित्रित करने के लिए अन्य तीन भारतीय कलाकारों के साथ लन्दन और फिर इटली में विशेष प्रशिक्षण के लिए आमंत्रित किये गए।
प्रोफेसर विलियम रोथेंस्टाइन के तत्त्वावधान में पाश्‍चात्य कला को इन्होंने हृदयंगम किया।
बनारस के हिन्दू विश्‍वविद्यालय के महिला कालेज के कला विभाग में ये कुछ अर्से तक अध्ययन-कार्य करते रहे और यूनीवर्सिटी फाइन आर्ट्‌‌‍स कालेज के पेंटिंग डिपार्टमेंट के अध्यक्ष रहे।
क्‍वीन मेरी के निजी संग्रहालय, देश-विदेशी शासकों के संग्रहालयों में इनके चित्र सुरक्षित हैं।
1847 में काशी में इन्होंने शहीद स्मारक स्तम्भ की सुसज्‍जा की है जो कला का उत्कृष्‍ट और दर्शनीय चिर प्रतीक है।
आजकल भेलुपुरा में पृथक् कला संस्था की स्थापना कर कितनी ही छात्र-छात्राओं का ये पथ-प्रदर्शन कर रहे हैं।
शारदा उकील की भाँति रणदा उकील की कला भी भावना-प्रधान है।
इनके चित्रों का सबसे बड़ा आकर्षण किन्हीं अनमोल साँचों में ढली एक विचित्र रूप-सज्‍जा है जो कि कलाकार की अन्तर्मुखी, बेसुध-सी कल्पना को व्यंजित करती है।
कहीं आकर्षण और कला की सघनता है तो कहीं दार्शनिक भाव, कहीं आत्मतोष और एकान्तिक अनुभूति, कहीं प्रणय की तरलता तो कहीं परम्परागत धार्मिक रूढ़ियों से प्रेरित प्रसंग- इस प्रकार उनकी कल्पनाओं के शत-शत रंगीन रूप चित्रों में ढल कर सजीव हो उठे हैं।
कला का यह चिरसंवेदन रूप मानवीय भावनाओं को आलोड़ित करता है।
रणदा उकील में अनेक कल्पित और अकल्पित भावों को मूर्त्तिमान कर देने की सामर्थ्य है।
इनकी इस विशेषता को विदेशियों ने भी स्वीकार किया है।
शारदा उकील के पुत्र शान्तनु उकील भी एक सफल कलाकार हैं।
वे ‘शारदा उकील स्कूल आफ आर्ट’ के स्‍नातक हैं और आजकल वहीं अध्यापन-कार्य कर रहे हैं।
भारतीय और यूरोपीय दोनों चित्रकला अनुभागों का दायित्व इन्हें ही सौंपा गया है।
इनकी तूलिका से अनेक कलात्मक चित्रों की सृष्‍टि हुई है।
पूर्वी जर्मनी, फ्रांस, इटली, लन्दन, स्विट्‍ज़रलैण्ड, चेकोस्लोवाकिया आदि देशों का भ्रमण कर इन्होंने प्रचलित वादों के प्ररिप्रेक्ष्य में कला का चित्रण किया और माडर्न आर्ट से भी प्रभावित हुए।
भारत और विदेशों में कई बार इनके चित्रों की प्रदर्शनियाँ आयोजित की गई और इन्हें पुरस्कार भी प्राप्‍त हुए।
पर राष्‍ट्र मन्त्रालय और लोक-सभा में इनके भित्तिचित्रण की झाँकी देखी जा सकती है।
उकील परिवार में जो कला की स्‍त्रोतस्विनी बहती है, उसकी धारा कभी क्षीण न होगी- ऐसा आभास इनके कृतित्व में मिला।
रूस, अमेरिका, पोलैण्ड, आस्ट्रेलिया, जापान, इटली, काहिरा और लंदन में इनके लब्धप्रतिष्‍ठ चित्रों को सम्मान पूर्वक स्थान मिला है।
उन्होंने मिली जुली शैली में अनेक चित्रों का निर्माण किया है।
रंगों के मिश्रण के प्रभाव द्वारा विषय का सुष्‍ठु प्रतिपादन इनकी कला की विशेषता है।
आज का आधुनिक कलाकार कला का सौन्दर्य पंगु रूप में ही ग्रहण कर पाता है, समग्र रूप में नहीं।
उसका सौन्दर्यबोध खंडित है, किन्तु अपने पिता की तरह ये कला-सृजन की हर स्थिति में बुनियादी सचाई के कायल हैं।
राजधानी के कला क्षितिज पर एक अर्से तक भासमान रहकर शैलोज मुखर्जी ने नई पीढ़ी का नेतृत्व किया।
शैलोज मुखर्जी कुछ औरों से भिन्‍न और विचित्र तबीयत के व्यक्‍ति थे।
दुबला पतला, क्षीण शरीर, चिंतित मुखमुद्रा और गंभीर आकृत्ति- जिससे लगता था कि उनके स्वभाव में चिड़चिड़ाहट या रूखापन है।
जीवन के थपेड़ों से जूझने की अटूट उमंग उनमें भरी पड़ी थी और कितने ही उतार-चढ़ावों को लाँघकर उन्होंने अपना मार्ग स्वयं प्रशस्त किया था।
उम्र भर उनके समूचे कार्यों और विचारों की धुरी ‘कला’ रही, फलतः उनकी कितनी ही कलाकृतियाँ समय के साथ धुंधली न हो कर कला की अमर थाती बन चुकी है।
इस घोर बुद्धिवादी और कशमक़श के युग में भी उनकी वृत्ति बड़ी ही उदात्त और श्रम साधनाशील थी।
कला की दिशा में उनकी कला-शैलियाँ समृद्ध, बहुमुखी और वैविध्यपूर्ण होने के बावजूद उचित दिशा में अग्रसर होती रहीं।
प्रारम्भ से ही शैलोज मुखर्जी की शिक्षा-दीक्षा पाश्‍चात्य पद्धति पर हुई।
तत्‍तश्‍चात् सन् 1937 में उन्होंने यूरोप की यात्रा की और इंगलैंड, फ्रांस, हालैण्ड, बेल्जियम, जर्मनी और इटली के कलाभवनों का निरीक्षण किया।
पाश्‍चात्य चितकला के अध्ययन से उन्होंने चित्र-कौशल के नवीन प्रयोग सीखे और आवश्यक तत्त्वों को ग्रहण किया।
बाद में उन्हें मध्य एवं सुदूर पूर्व के लिए संस्थापित इटालियन इन्स्टीट्‍यूट द्वारा इटली में कला के विशेष अध्ययन के लिये छात्रवृत्ति प्रदान की गई।
यूरोप में रहकर उन पर ‘प्रभाववाद’ और अभिव्यंजनावाद का विशेष प्रभाव पड़ा।
उनकी चित्रकृतियों को देखते ही कलाविदों का ध्यान तत्काल फ्रेंच कलाकार मातीस की ओर आकर्षित होता है।
स्वयं उन्होंने अपने चित्रों में मातीस के प्रभाव को स्वीकार किया है।
किन्तु कला की यह मौलिकता और रेखाओं की सहज विचित्रता इनकी अपनी नैसर्गिक चेतना से उद्‍भूत हुई।
इस प्रकार उन्होंने दो सर्वथा भिन्‍न स्रोतों से कला के सूक्ष्म और आवश्यक तत्त्वों को ग्रहण करके एक नवीन शैली का प्रवर्त्तन किया।
अपने चित्रकार जीवन के प्रारम्भ में उन्होंने पाश्‍चात्य पद्धति अपनाई।
पाश्‍चात्य कला-परम्परा में अपनी व्यक्‍तिगत प्रतिभा को समाविष्‍ट करके उन्होंने एक नई शैली की उद्‍भावना की, जो भारतीय कलाकारों को एक नवीन पथ की ओर उत्प्रेरित करती है।
उनके बाद के बनाये चित्रों में भारतीय कला का अधिक पुट है।
उसमें राजपूत और मुग़ल कला का अंधानुकरण न होकर भारत की पुरातन पद्धतियाँ अपनाई गई हैं।
इन चित्रों के विषय तो सर्वथा भारतीय हैं, किन्तु उन के अंकन-कौशल में वह मौलिकता है जो पूर्व और पश्‍चिम के समन्वय से सम्भव हुई है।
उत्तरी भारत के ग्राम-ग्राम में भ्रमण करके और पेरिस में रह कर फ्रेंच कलाकार मातीस की कला के संसर्ग से उन्हें लोक कला का विशेष ज्ञान हुआ था।
उन्होंने अपने कुछ चित्रों में रेखाओं का ऐसा सफल और निर्भीक चित्रण किया है जिससे उनकी सशक्‍त चित्रण-शक्‍ति का सजह ही अनुमान लगाया जा सकता है।
रेखाओं के किंचित् मोड़-तोड़ और रंगों के सम्मिश्रण से वे विविध भावों का प्रदर्शन करने में सिद्धहस्त थे।
इनकी कला पर काँगड़ा कला का भी प्रभाव द्रष्‍टव्य है।
सन् 1933 और 1936 में बम्बई और कलकत्ता की कला-प्रदर्शनियों से उन्हें सम्मान पुरस्कार प्रदान किये गए।
सन् 1946 में नई दिल्ली में आयोजित अन्तर्राष्‍ट्रीय समकालीन कला-प्रदर्शनी में इनकी ‘धोबीघाट’ चित्रकृति रखी गई और बहुत अधिक पसन्द की गई।
‘स्टूडियो’ में प्रकाशित एक लेख में विशेष रूप से इस चित्र को कला की सर्बोत्कृष्‍ट कृति घोषित की गई।
इनके तैल चित्रों की हल्की स्‍निग्धता, किन्तु गहरी चमक उन्हें एक पृथक व्यक्‍तित्व प्रदान करती है।
शैलोज मुखर्जी वर्तमान कला के गम्भीर एव मननशील आलोचक भी थे।
इनके विचारों की मौलिकता इन लेखों से स्पष्‍ट होती है।
शैलोज मुखर्जी कला के सच्‍चे साधक थे।
उनकी कलाकृतियों में अंतः निरीक्षण और बाह्य निरीक्षण दोनों के सुन्दर उदाहरण मिलते हैं।
इनकी भावनाओं का उभार इतना मौलिक होता है कि वह विदेशी रंग में रँगकर भी बेजान सा प्रतीत नहीं होता।
उनकी कलाकृतियों में व्यंजक रेखाएँ इतनी सजीव है कि वे भावनाओं को मूर्त्त करने में अपना सानी नहीं रखतीं।
भारत और विभिन्‍न देशों की क़ला का सम्यक् अध्ययन करके और देशी-विदेशी कलाकारों से मिल कर शैलोज मुखर्जी ने कला की सत्यता को परखना सीखा है।
मातीस की भाँति इनकी रेखाएँ बड़ी सशक्‍त हैं।
ये रेखाएँ अपनी अटूट गति एवं श्रृंखला द्वारा अनेक दृश्यरूपों को प्रस्तुत करती हैं।
कहीं संगीत समा जाता है तो कहीं रुदन, कहीं गत्यवेग तो कहीं हवा के झपेटों से विषय उड़ा-उड़ा सा प्रतीत होता है।
इनके समक्ष भारतीय कला संक्रमण के उस दौर से गुज़री जब कि यहाँ की प्रचलित कला प्रणालियों और विदेशी कला-धाराओं का गंभीर आदान-प्रदान हो रहा था।
भारत के कलाकार विदेशों में जाकर पश्‍चिम की गतानुगतिक धाराओं के साथ साक्षात् परिचय प्राप्‍त कर रहे थे।
शैलोज मुखर्जी इस शंकाकुल परिस्थिति में पथ-प्रदर्शक का काम करते रहे।
परम्परागत रूपविधान और कलाशिल्प के क़ायल होते हुए भी सुशील सरकार ने इधर नव्य कलारूपों को भी प्रयोग के रूप में अपनाया है।
कलाकार के लिए दरअसल कुछ भी विजातीय नहीं है।
वह प्राचीन एवं अर्वाचीन के विवाद में न पड़कर केवल उस आधारभूत अदम्य आस्था को लेकर चलता है, जहाँ उसके सृजन का पर्यवसान रंग-रेखाओं और भावसत्यों की समरसता में होता है।
यही कारण है कि चाहे मोटे कागज़ पर निर्मित ड्राइंग एवं डिज़ाइन हो अथवा कैन्वास पर अंकित तैलचित्र या पोर्ट्रेट या ग्राफ पेंटिंग या कोई ज्यामितिक आकार सभी में निःस्वता और इनकी स्वस्थ, मौलिक अंतःप्रेरणा निहित है।
केवल कुछ रेखाओं से ही नारियों की विभिन्‍न भंगिमाएँ आँकी गई हैं।
तैलरंगों से निर्मित दृश्यांकनों में कलाकार को सूक्ष्म और गहरी पैठ का तो आभास होता ही है, पर्वतीय सुषमा एवं ऋतुराज बसंत की रूपच्छटा को भी बड़े ही कौशल से दर्शाया गया है।
इसी दृष्‍टि से इन्होंने अपनी कला की विषय परिधि को विस्तार दिया हैं।
जिससे इनके अधिक सक्रिय होने की निश्‍चित परिणति यह हुई कि परम्परागत कलाशैली से अविच्छिन्‍न रहकर सामयिक संदर्भ में आधुनिक युग के ‘क्राइसिस’ को अपने अनेक चित्रों में सहज अभिव्यक्‍ति देने में ये सफल हुए हैं।
प्रकृति के उन्मुक्‍त वातावरण में जीवन के तुच्छ उपकरणों से ही इस कला कलाकार का निर्माण हुआ।
कालान्तर में ग्राम्य जीवन के अनगिनत मनोरम चित्र उसकी कला में बिखर पड़े।
पिता की मृत्यु के पश्‍चात् सुशील सरकार अपने भाइयों के साथ दिल्ली में आकर रहने लगे।
यहाँ अचानक इनका परिचय उकील भ्राताओं से हुआ।
कला मर्मज्ञ शारदा उकील और उनके भाई रणदा उकील की इन पर विशेष कृपा थी।
ये उनकी कलाशाला में चित्रकला की शिक्षा भी प्राप्‍त करते थे।
सुशील सरकार का जीवन ड्राइंग और चित्रकारी की परिधि में ही सीमित नहीं था, वरन् इनका अधिकांश समय राजपूत, कांगड़ा, मुग़ल और अजंता की चित्र कला के अध्ययन करने में बीतता था।
ये दिन इनके लिए कष्‍टसाध्य थे।
ये पढ़ते, चित्र बनाते, आजीविका के लिए संघर्ष करते और तत्कालीन कलाकारों के साथ होड़ भी करते थे।
अपने विद्यार्थी जीवन में भी सुशील सरकार ने कला-क्षेत्र में पर्याप्‍त सफलता प्राप्‍त की।
बनारस कला प्रदर्शनी और बम्बई कला प्रदर्शनी ने भी इनकी कला के सम्मान में कई पुरस्कार दिये।
यूरोप, सुदूरपूर्व और 1952 में आस्ट्रेलिया में कलाकारों का नेता बनाकर इन्हें भेजा गया।
पेंसिल ड्राइंग में सुशील सरकार अपना सानी नहीं रखते।
उनकी लकीरों की सफाई और आवश्यक मोड़-तोड़ अत्यन्त कला पूर्ण है।
पेंसिल चित्रों में गीत है, जीवन है, वे कलाकार की सूक्ष्म अतर्भावना के परिचायक है।
सुशील सरकार ग्राम्य-जीवन से अत्यधिक प्रभावित है।
जब-जब इन्हें अवकाश मिलता है, वे गाँवों में जा कर वहाँ की सादगी और सौन्दर्य का निरीक्षण करते हैं।
ग्रामीण जीवन की बारीकियों का चित्रण करते हुए इनकी तूलिका थिरकने लगती है।
‘मयूर’ चित्र में जब मोर अपने सुन्दर पंख फैलाकर मस्ती में झूमता हुआ नृत्य करता है तो उसका सौन्दर्य और गर्व फूट पड़ता है।
वह मयूर के पंख को रौंदती हुई जब नृत्य करती है तो न जाने कितना गर्व, कितना उन्माद उसके भीतर फूट पड़ता है।
‘अभिमान’ चित्रकृति में कलाकार ने अभिमान की चरमता का दिग्दर्शन कराया है।
1951 में भारत सरकार की ओर से आस्ट्रेलिया, चीन और जापान इन्हें कला के विशेष अध्ययन के लिए भेजा गया।
इन्होंने लोकसभा में भित्ति-चित्रों का निर्माण किया।
भारतीय उद्योग प्रदर्शनी के विशाल द्वारों को चित्रित किया।
देश-विदेश के सभी कला संग्रहालयों में इनके चित्रों का संग्रह मिलता है।
वर्षों केन्द्रीय सरकार के प्रकाशन विभाग में प्रमुख कलाकार के पद पर ये कार्य करते रहे।
राजधानी में आल इंडिया फाइन आर्ट्‌‍स एंड क्राफ्‍ट्‍स सोसाइटी को उन्‍नत बनाने में भी इनका हाथ था।
पंजाब की कलाधारा की उत्फुल्ल मस्ती और उन्मुक्‍त चेतना को ग्रहण कर प्राचीन एवं अर्वाचीन कलाभिरुचियों को प्रशस्‍त बनाने में ये प्रयत्‍नशील हैं।
हर कलाकार का अपना एक ख़ास अंदाज़ होता है।
अपना एक अलग ढंग, निराले तौर-तरीके उसके मौलिक सृजन की नई लीक क़ायम करते हैं।
अतएव वे सौन्दर्यबोध की एकमात्र कसौटी दर्शक पर पड़ने वाले प्रभाव को मानते हैं।
सत्य एक ऐसा अनुभव है जो कालातीत है, वह समय के तंग दायरे में बंदी नहीं, जिसमें प्रतिक्षण नवीन जीवन-दर्शन हो वही दरअसल सत्य है।
उस सत्य की उपलब्धि के लिए, उसकी खोज के लिए मन की आँख चाहिए जिसमें सहजता नहीं, वह सत्य से दूर है, जिसमें निजी वैशि‍ष्‍ट्‍य नहीं उससे तादात्म्य होना असम्भव है।
विदेशी कलाकारों का मात्र अन्धानुकरण ही उनका ध्येय है जिसके आकर्षण में वे अपनापन खो बैठते हैं।
सत्य की खोज से परे बाह्य प्रभाव एवं परिस्थितियाँ उन पर हावी हो जाती हैं जिन्हें अत्‍तर्राष्‍ट्रीयता की आड़ में वे ज़बरन आरोपित करना चाहते हैं।
कुमारिल स्वामी इसके विपरीत अपनी भावसृष्‍टि में किसी ‘वाद’ या बाहरी प्रभाव से सदा मुक्‍त रहे हैं।
जब भाव और रूप दोनों का पूर्ण सामंजस्य हो जाता है तो मन का अव्यक्‍त मौन रंगों में मुखर हो उठता है।
यों भारतीय तत्त्वों से प्रेरित इनके प्रयोग नितान्त मौलिक और मोहक हैं।
हल्के, सधे, संयत रंग, सजीव आकृतियाँ और तदनुरूप चित्रांकन जो सौंदर्याभिव्यक्‍ति में दुरूहता या जटिलता पैदा नहीं करता।
चट्ख रंगों की अपेक्षा सौम्य रंगों की प्रभावोत्पादकता में इनकी अधिक निष्‍ठा है।
कुमारिल की कला जन-जीवन के निकट उन उदात्त आदर्शों को उभारकर सामने लाती है जिससे सद्‌प्रवृत्तियों को प्रश्रय मिलता है।
अत्याधुनिक कला पद्धतियों के विपरीत उनकी चित्रण शैली न अधिक प्राचीन है, न अर्वाचीन।
रंग न एकदम उदास हैं, न एकदम चटख़।
रंगों की कुहेलिका या चटकीलापन वे अपवाद मानते हैं, कला-साधना की कसौटी नहीं।
सन् 1924 में हैदराबाद राज्य के तेलंगाना क्षेत्र के एक छोटे से गाँव करीमनगर में कुमारिल स्वामी का जन्म हुआ।
पिता श्री राजलिंगम अय्या लोकसंगीत के जाने माने गायक थे।
किन्तु दुर्भाग्यवश ये जब छः वर्ष के हुए तभी इनके पिता की मृत्यु हो गई।
संघर्षशील और निर्धन कृषक परिवार, तिसपर कई बच्‍चों का बोझ से इनकी माता राजम्मा को बड़ी तंगी और असहायावस्था से गुज़रना पड़ा।
निहायत गरीबी और अभावों में बच्‍चों का पालन-पोषण करना पड़ा।
कला की ओर इनकी नैसर्गिक रुचि थी।
उसके रंग भरने का ढंग और चित्र बनाने का तरीका इन्हें कतई पसंद न आया।
इन्होंने उसका चित्र पूरा किया, जिस पर लड़की को पुरस्कार मिला।
ठक्‍कर बाप्पा को जब इनकी कलाभिरुचियों का पता चला तो उन्होंने शारदा चरण उकील के पास इन्हें चित्रकारी के प्रणिक्षण के लिए भेज दिया।
जहाँ ये कई वर्षों तक उनके तत्त्वावधान में कला-साधना में रत रहे।
आचार्य नन्द लाल बसु की स्नेहस्‍निग्ध छाया में ये परम्परागत और आदर्श वादी कला तत्त्वों की ओर आकृष्‍ट हुए।
वहाँ रहकर जो संस्कार इन्होंने अर्जित किये वे इनकी कला में अंततः ऊर्ध्वगागी जीवन-दर्शन की ओर उत्प्रेरित करने वाले सिद्ध हुए।
इनका सर्वप्रथम चित्र ‘शिव’ का था।
कुमारिल स्वामी की कला में उन तत्त्वों की प्रचुरता है जो विशुद्ध बौद्धिक प्रेरणा, दार्शनिक ज्ञान तथा मनोवैज्ञानिक बारीकियों को उजागर करते है।
भले ही कुछ लोग उन्हें पुरानी चाल का कहें, पर इतना अवश्य है कि आत्मचेतना की कारा से परे वे कलाकार के निर्द्वन्द्व मन की रंजक छाप छोड़ जाते हैं।
रुग्ण और जर्जर मनोविकृतियाँ आधुनिक कला-प्रणाली को विरूप बना रही हैं।
अपने नयेपन के औत्सुक्य से दर्शक के दिमाग़ को थोड़ी देर के लिए गुदगुदाती तो हैं, पर कोई स्थायी छाप नहीं छोड़ जातीं।
अनेक बार तो कलाकार के ‘मूड’ का तकाज़ा होता है।
कहते हैं कि सूक्ष्म संवेदनाओं की अभिव्यक्‍ति के लिए पहले के पैमाने अब नाकाफ़ी होते हैं।
अन्तः संघर्ष को ‘थीम’ बनाकर चलने से टूटी-फूटी रेखाओं और मिटते-फिसलते रंगों में वह अपने प्रतिपाद्य को अर्थवत्ता देगा।
कुमारिल स्वामी की चित्रकारी में विषय-वैविध्य है।
उन्होंने प्रायः आम जिन्दगी और मज़दूर पेशा लोगों का विशेष चित्रण किया है।
काश्मीरी जन-जीवन के विविध दृश्यांकनों और वहाँ आम तौर से लोगों के जीवन-यापन के तौर-तरीकों, उनके स्वभाव, रहन-सहन, बैठने-उठने, यहाँ तक कि निर्धन श्रमिकों आदि की छवियों को इन्होंने रेखांकनों में बाँधा।
चित्र में अधिकतर इन्होंने जलरंगों का प्रयोग किया है, पर एक ‘कैलोग्राफिस्ट’ की टेकनीक को ही इन्होंने अपनाया है।
रेखांकनों के संदर्भ में सौम्य रंगों को इन्होंने बड़ी खूबी से फैलाया है।
धूमिल, नीले, लाल, जामुनी और पीले, पर हल्के रंगों का प्रयोग किया गया है।
टेम्परा और वाश शैली में भी चित्रों का निर्माण किया है।
कुमारिल स्वामी के मत में प्राच्य या पाश्‍चात्य कला-चेतना में कोई ख़ास अन्तर नहीं है।
चेतना सार्वभौम है, अन्तर मात्र दृष्‍टिकोण का है।
यदि सर्जक कला का सच्‍चा उपासक होगा तो कभी आधारहीन अथवा कोरा नकलची नहीं हो सकता।
भविष्य नई पीढ़ी के हाथ में है, अतएव कलाकार का दायित्व रोज़ ब रोज़ बढ़ता जा रहा है।
यदि उसके तज़ुर्बे तिक्‍त हैं तो वे ह्रासोन्मुखी विघटित तत्त्वों को ही अधिक उभारकर सामने रखेंगे।
वस्तुतः देश और काल की अवस्था-व्यवस्था के अनुरूप प्रयोग किये जायें तो वे बेहतर और स्वस्थ कला-सृष्‍टि में सहायक होंगे।
कलाकार में जिन दो विशिष्‍ट गुणों की अपेक्षा है- सहप्रतीत और भावात्मक अनुभूति अर्थात् वस्तु को प्रत्यक्ष से पृथक् करके स्वतन्त्र सत्ता प्रदान करने की क्षमता।
फ्लॉबर्ट का सा यथातथ्य निरूपण और वैंगाफ़ की सी स्पर्श्य रंजकता इनके कतिपय चित्रों में द्रष्‍टव्य है।
भावप्रवण सूक्ष्म रेखाएँ और रहस्यमय रंगों का सामंजस्य उनकी विषयगत अनुभूति को ठोस आधार प्रदान करता है।
5 मार्च, 1905 में अवनि सेन का जन्म ढाका के समीप एक गाँव में हुआ था।
बचपन से ही उन्हें चित्र बनाने का शौक था और वे कुछ न कुछ कागज़-पत्रों पर बिना दूसरों की मदद के अपने आप बनाते रहते।
इस तरूण कलाकार की प्रतिभा ने अकस्मात् तत्कालीन प्रिंसिपल पर्सी ब्राउन का ध्यान आकृष्‍ट किया और उन्हें गवर्नमेंट स्कॉलरशिप प्रदान किया गया।
इन्होंने यंग ‘आर्टिस्ट सोसाइटी’ और कुछ समय बाद आर्ट में ‘रिबेल सेंटर’ की स्थापना की।
तत्पश्‍चात् 1948 में ये दिल्ली में आ बसे, जहाँ अब भी स्थायी रूप से इन का आवास है।
कहना न होगा, ऐसी ही स्थिरधर्मी प्रतीति और गहरी स्थितप्रज्ञता अवनि सेन में है।
युग की उभरती विकास-दिशा को उभारने में उन्होंने अद्‍भुत, योगदान दिया।
यद्यपि बूढ़ी पीढ़ी से नाता तोड़ने के लिए बौद्धिक स्तर पर उन्हें विद्रोह भी करना पड़ा है।
विकृतियों से आहत टूटे युग की टीस को महसूस करते हुए उन्होंने उसकी विविधता और दुरूहता के अनेक गूढ़ निष्कर्ष निकाले।
फलतः इन्होंने सूक्ष्म संवेदनात्मक स्थितियों को पकड़ में लाने के लिए विविध चित्रण-भंगिमाओं को अपनाया।
देश-विदेशों की नित-नई निर्माण पद्धति का भी इन पर प्रभाव पड़ा।
अपनी जागरूक संचेतना से उसकी बारीकियों में पैठकर इन्होंने बिल्कुल नये ढंग से उसे सामने रखा और कितने ही बिखरे दृश्यों को नितान्त अकृत्रिम व सरल ढंग से प्रस्तुत करने की प्रेरणा भी उन्हें उसी से मिली।
जलरंग, पेंसिल, क्रेयन, स्याह और तैलरंग के विविध माध्यमों में, ख़ासकर बड़े ही सक्षम गत्यवेग और द्रुतता का परिचय देते हुए इन्होंने अपनी रंग-रेखाओं को उभारा है।
उनके द्वारा चित्रांकित पशु और पक्षियों की विभिन्‍न भंगिमाएँ बड़ी ही सजीव और प्राणस्पंदन से ओतप्रोत सी प्रतीत होती है।
हरेभरे खेतों में चौकड़ी भरते चपल मृग, जल पर तैरती बत्तखें, नाचते मयूर, सफ़ेद कबूतर, कूकती कोयल, चहचहाती चिड़ियाँ, कोवे, चील आदि अपने असली हूबहू रूप में आँके गए हैं।
ये भोले भाले पशु-पक्षी इस पवित्र भारत-भू के अलंकार हैं।
झोंपड़ियों, नौकाओं और दृश्य चित्रों में उनकी दृष्‍टि रमी है तो गाय माँ का दूध पीता बछड़ा भी उनकी संवेदना को उद्वेलित करने में समर्थ हुआ है।
किसी भी विषय की स्थूल ग्राह्यता तो केवल मूल का ढाँचा उपस्थित कर सकती है, किन्तु गहरी बुद्धि के मानी है कि कल्पना प्रसूत विषयों में भी कुछ नया आशय प्रकट करे।
यही कारण है कि उनके अमूर्त्त चित्रों में भी कल्पना व प्रतीति का समन्वित एकीकरण है जिनमें संगीत और नृत्य की सी थिरकती लय और ताल है।
अमूर्त्त चित्रण शैली भी पेरिस का अन्धानुकरण न होकर देशीय संस्कारों में ढली है।
प्रभाववादी और यथार्थवादी पोर्ट्रेट पेंटर के रूप में भी अवनि सेन ने पर्याप्‍त प्रसिद्धि प्राप्‍त की है।
वृक्ष की शाखा पर बैठे हुए कौवों में सशक्‍त रेखांकन के साथ-साथ किन्हीं विशिष्‍ट क्षणों और ‘मूड’ की अभिव्यंजना है।
एक दूसरे चित्र में बारह बत्तखें धूप में अपनी दुग्धफेनिल श्‍तेतिमा की आभा बिखेर रही है जो समूचे वातावरण में सजीवता भर देता है।
आज की परिस्थितियों के द्वन्द्व ने इन्सान को जो दिशाहारा बना दिया है उसमें अजनबीपन की टीस और मूल्यहीनता के बोध ने कला में संत्रास उपस्थित कर दिया है जिसने अमूर्त्त प्रवृत्ति को प्रश्रय दिया।
अनेक स्थलों में रेखाएँ जटिल और गुम्फित हैं, फिर भी उनमें कल्पना की भौंडी अतिरंजना अथवा छिछलापन नहीं है।
ऊबड़ खाबड़ धरती और बीहड़ पहाड़ी स्थलों को रौंदते हुए उन्होंने अनथक ‘मार्च’ किया है और कितनी ही लड़ाइयों में मोर्चा लेते हुए उन्होंने अपनी नोंक की टक्‍कर से दुश्मनों के दिल दहला दिये है।
उनका दूसरा मास्टरपीस एक भिखारिन का चित्र है जो सड़क के किनारे बैठी हुई अपने फटे चिथड़ों को सीने में व्यस्त है।
‘बेकार’ चित्र भी हृदयद्रावक और मन को मसोसने वाला है जिसमें बेकारी की कचोटती व्यथा की अभिव्यंजना हुई है।
इन्हें अनेक कला-प्रदर्शनियों में पुरस्कार और पारितोषिक प्राप्‍त हुए हैं।
नैनीताल आर्ट क्लब द्वारा आयोजित कला प्रदर्शनी में सन् 1928-29 में इन्हें प्रथम पुरस्कार प्रदान किया गया।
बम्बई की फाइन आर्ट्‌‌‍स सोसाइटी द्वारा लगातार तीन वर्षों तक इन्हें प्रथम पुरस्कार प्रदान किया गया।
व्यस्त जीवन की भागदौड़, कृत्रिम सभ्यता की मिथ्या औपचारिकता और राजधानी की हलचल से दूर अवनि सेन चुपचाप कला-साधनारत हैं।
कला उनके जीवन का आधार है, प्राणों की हिलोर जो उनके तन-मन में समाविष्‍ट हो गई है।
उनकी साधना निर्वसन चित्रों में भी मुखर हुई है, पर वे उत्तेजक या कामोद्दीपक नहीं हैं।
उनके बड़े ही गहरे अर्थ है जो मनोवैज्ञानिक बारीकियों को उद्‍घाटित करते हैं।
उनकी विशेशता है कि सौम्य रंगमयता लिये उन्होंने बड़ा ही प्रभावशाली और मौलिक पद्धति में भारतीय कला-परम्परा को आगे बढ़ाया है।
इनके समूचे परिवार में कला जैसे प्रवहमान है।
पति परायणा पत्‍नी और बच्‍चे कलामर्मज्ञ और कलाप्रेमी है, वरन् पति-पत्‍नि की संयुक्‍त साधना का प्रतीक है उनका ज्येष्‍ठ पुत्र रंजनसेन जो दो वर्ष की उम्र में ही रंग और कूँची से खेलने लगा था।
बारह वर्ष के इस बालक के चित्रों में इतनी सधी अभिव्यक्‍ति थी कि उसे भारत का सर्वोत्तम बाल कलाकार घोषित किया गया।
विश्‍वनाथ मुखर्जी की कलात्मक उपलब्धियों के परिप्रेक्ष्य में सर्वत्र आन्तरिकता की गहरी अनुभूति, रंग और रेखाओं का परिमार्जित निखार और आस्थापूर्ण परिणति का आवेग द्रष्‍टव्य है।
वे कला को स्वतः स्फूर्त्त संस्कारों को निसर्गजता और अंतःप्रेरित मानते है, अतः उनके कतिपय चित्रों में चिन्तनप्रधान बौद्धिक आसन्‍नता के दर्शन होते है।
चित्रों के रंग बचपन में ही इनके प्राणों में धँस गए।
कला की प्राथमिक शिक्षा ऐसे कलामय वातावरण में इन्होंने घर में ही प्राप्‍त की।
फलतः चौदह वर्ष की अल्पायु में निर्मित इनका एक चित्र जापान में प्रदर्शित किया गया।
तत्पश्‍चात् जापना में परम्परागत चित्रण-शैली का इन्होंने अध्ययन किया।
चित्रकार और मूर्त्तिकार के बतौर लगभग पच्‍चीस वर्षों से ये कला-साधना में प्रवृत्त हैं।
1937 में टोकियो में आयोजित कला-प्रदर्शनी में इन्होंने भाग लिया।
उसी वर्ष यूनेस्को, पेरिस में मानवीय अधिकारों की प्रदर्शनी में इनके चित्र प्रदर्शित किये गए।
1955 में टोकियो की तृतीय अन्तर्राष्‍ट्रीय कला-प्रदर्शनी, 1957 में मनीला की प्रथम एशियाई कला-प्रदर्शनी, जो बाद में पूर्वी अफ्रीका, रंगून और कौला लम्पुर में भी आयोजित की गई थी।
अफ़गानिस्तान, मिस्‍त्र, ईराक़, तुर्की, चीन, जापान, आस्ट्रेलिया, रूस, पोलैण्ड और पश्‍चिमी जर्मनी और ईस्टर्न यूरोप की भारतीय कला-प्रदर्शनी में भी भाग लिया।
विश्‍व की सुप्रसिद्ध कला संस्था रायल सोसाइटी आफ आर्ट से इन्हें ‘फेलोशिप’ प्रदान किया गया।
इनके चित्रों में भारतीय संस्कृति का विशुद्ध स्वर मुखरित हुआ है।
रेखाओं में सौष्‍ठव और सुरुचि है।
इनकी विराट् कल्पना में न केवल उनकी अपनी अनुभूति के बिम्ब उभरे हैं, वरन् लोकरंजक दृश्यों से भी वे अनुप्रेरित हुए हैं।
साथ ही प्रकृति की क्रोड़ में बिखरी सुषमा ने भी उनके मन को अभिभूत किया है।
तैलरंगों में उनकी सरल अभिव्यक्‍ति और प्राणवान तूलिकर्म है जो यथा-तथ्यता को एकदम सामने ला देता है।
इन्होंने निजी और सार्वजनिक उपयोग के लिए कितने ही भित्ति-चित्रों का निर्माण किया।
मैसूर, त्रिवेन्द्रम, हैदराबाद, कलकत्ता और अन्य रियासतों की आर्ट गैलरी और कला-संग्रहालयों में इनके चित्रों को सम्मानित स्थान दिया गया है।
पाश्‍चात्य कला-प्रणालियों का अन्धानुकरण और नित-नई आधुनिकता की ओर बढ़ती प्रवृत्ति ने भारतीय कला के सौन्दर्य को ग्रस लिया है।
उनकी चकाचौंध में हमारे गहन उद्देश्य और मूल मान्यताएँ भटक गई हैं।
यहाँ तक कि विदेशियों ने जो प्रारम्भ में हमारी कला के मानदण्ड और पैमाने प्रस्तुत किये, वे उसकी असलियत से परे थे।
हमारी कला-समृद्धि और सृजन वैभव के दिग्दर्शक इन खज़ानों में हर पद्धति, हर ढंग और हर विधा का समावेश व संश्‍लेष है जो पश्‍चिम की भौंडी किस्मों में कभी उपलब्ध नहीं हो सकता।
बेहतर होगा कि भारतीय कलाकार अपनी परम्पराओं को पहचान कर उसकी मूल आत्मा में प्रवेश करें और कुछ नया खोजें।
उनके विचार में सच्‍ची कला किसी की अनुगामिनी नहीं है।
किसी भी बंधन, प्रभाव और अनुकृति से उसकी असली आत्मा नष्‍ट हो जाएगी।
सृजन के रूप और कसौटियाँ भिन्‍न हैं, बशर्ते कि उसके शाश्‍वत और चिरंतन तत्त्वों को आत्मसात करने की प्राणवत्ता किसी में हो।
वीरेन दे मुख्यतः पोर्ट्रेट चित्रकार हैं, जिस दिशा में न जाने कितनी शक्लें व चेहरे इनके प्रेरणा स्‍त्रोत रहे हैं।
इनके विभिन्‍न मुखरित व्यक्‍तित्त्वों के निर्माण में ऐसी कला मुखर हुई है जहाँ किसी प्रकार का छिपाव-दुराव नहीं, सब कुछ स्पष्‍ट है।
नित-नये अनुभवों और प्रयोगों पर आधारित इनके कृतित्व में बदलती परिस्थितियों की छाप है, पर वह जैसे इनकी आत्मा में घुलमिल चुकी है।
दृढ़ और कठोर मुखमुद्रा, अपवाद रूप से अल्पभाषी, पराङमुख प्रवृत्ति और संयमी व सहज शासनप्रिय चेष्‍टाओं वाले इस व्यक्‍ति के समक्ष यह तरुण कलाकार एकबारग़ी भयग्रस्त और सशंकित हो उठा।
उन्होंने रूबरू होते ही उसे हिदायत की- मेरा खुद का पोर्ट्रेट तैयार करो।
युवक सहसा काँप उठा।
युवक ने काम शुरू कर दिया।
सर मॉरिस अपने स्टेनोग्राफर को डिक्टेशन देते रहे और युवक उनकी ‘पोर्ट्रेट’ बनाता रहा।
जब चित्र समाप्‍त हुआ तो मॉरिस इस तरुण कलाकार के सबल रेखांकन और हाथ की सफाई से अत्यधिक प्रभावित हुए।
उन्होंने विश्‍वविद्यालय के दीक्षान्त समारोह भवन की दीवारों को चित्रित करने का काम उसे सौंपा जिसमें वह तत्काल जुट गया।
किन्तु जब काम आगे बढ़ा और आकृतियाँ और रंग उभरती लगे तो उससे सर मॉरिस को बड़ा संतोष हुआ, ख़ासकर वे कृतियाँ बड़ी ही रागात्मक, व्यंजक और प्रखर होकर उभरीं।
वीरेन दे कलकता के एक मशहूर डाक्टर के ज्येष्‍ठ पुत्र हैं जिसे माता-पिता ने डाक्टर बनाने पर बड़ा जोर दिया।
उन्हें मेडीकल कालेज में दाख़िल करा दिया गया।
किन्तु उनकी भीतरी प्ररेणा तो कुछ और ही थी।
सृजन की चाह, रंग और रेखाओं में ऊबडूब करने के शौक़ और अपना कुछ मौलिक दे जाने की मचलती इच्छाओं ने उन्हें द्विविधा में डाल दिया।
उन्होंने गवर्नमेंट स्कूल आफ आर्ट में भी उन्हीं दिनों प्रवेश ले लिया।
कला के क्षेत्र में सबसे अधिक अनुग्रह और सहानुभूति उन्हें अतुल बोस से मिली जो इस प्रतिभावान तरुण कलाकार में छिपी सृजन-चेतना और गहरी सूझ के क़ायल थे।
दूसरे जॉन टैरी नामक दिल्ली पोलिटैकनीक के वास्तुशिल्पी से भी इन्हें उस समय बड़ी प्रेरणा और सहायता मिली।
दोनों की भेंट सर्वप्रथम कलकत्ता में हुई थी और अपने युवक साथी को इस प्रकार दुरावस्था में संघर्ष करते देखकर उसमें मदद करने की प्रेरणा जगी।
अन्य पाश्‍चात्य वादों के अलावा इन पर ‘इम्प्रेशिनेज़्म’ का सर्वाधिक प्रभाव है।
वे आकृतियाँ या रूपाकारों की उतनी पर्वाह नहीं करते जितनी कि मूडों या भावभंगियों की।
कला में व्यष्‍टि की अपेक्षा वे समष्‍टि के पक्षपाती हैं और प्रदर्शन व औपचारिकता के समर्थक न होकर सत्य व सुन्दर के आराधक हैं।
दरअसल, कलाकार मूल की अनुकृति उस रूप में नहीं करता जैसा कि मूल स्वयं है, बल्कि जैसा या जिस रूप में उसकी सूक्ष्म चेतना उसे ग्रहण करती है।
जलरंगों में ये उच्‍चकोटि के प्राकृतिक दृश्य चित्रकार भी हैं।
राष्‍ट्रीय कला प्रदर्शनी में इन्हें अकादमी पुरस्कार प्राप्‍त हुआ और नई दिल्ली की आल इंडिया फाइन आर्ट्‌‍स एंड क्राफ्ट्स सोसाइटी द्वारा भी ये पुरस्कृत हुए।
पेरिस तथा समय-समय पर आयोजित अन्य विदेशी कला-प्रदर्शनियों में भी इनके चित्र प्रदर्शित और पुरस्कृत हुए हैं।
अमूर्त्त चित्रण की ओर इनकी अधिकाधिक बढ़ती रुचि ने इनमें मनहूसियत ला दी है।
इनमें भावावेग कम, बल्कि निष्क्रियता बढ़ती जा रही है जिसने अवसादजन्य शून्यता को प्रश्रय दिया है।
ज़िन्दगी की रंगीनी और उत्फुल्लता इनके मौजूदा चित्रों में जैसे मायूसी में खो गई है।
आधुनिक बोध के संत्रास और कुंठाग्रस्त वर्जनाओं के कारण ही उनमें उक्‍त विघटन आया है।
दुःख-दैन्य और संघर्षों ने उनका कला के शिवरूप को ग्रसा है।
यही कारण है कि उनके इधर के चित्र अपनी वक्रता भंगी से आकृष्‍ट तो करते हैं, पर सामान्य दर्शक के मन को छू नहीं पाते।
जिज्‍जा राजधानी के ऐसे मूक कलासाधक हैं जो बाहरी प्रदर्शन और प्रतियोगी स्पर्द्धा से परे चुपचाप काम करना अधिक पसन्द करते हैं।
अविकल धैर्य और संतोष से वे अपनी एकोन्मुख साधना में प्रवृत्त रहे हैं और अग-जग की हलचल से अलिप्‍त रहकर अंतः प्रेरित भावनाओं को प्रेप्य रूप प्रदान करते रहे हैं।
पुरातन और नूतन, आदर्श और यथार्थ और विभिन्न देशी-विदेशी पद्धतियों का विचित्र संयोग इनके कृतित्व में मिलेगा।
इनकी जन्मभूमि बनारस है, पर इन्होंने कला की उच्‍च शिक्षा लखनऊ में प्राप्‍त की और वही बाद में अर्से तक काम करते रहे।
उन्होंने उसी समय भारत भर का दौरा किया, जिससे विभिन्‍न प्रादेशिक संस्कृतियों और जन जीवन से इनका निकट सम्पर्क स्थापित हुआ।
दक्षिण के मन्दिरों की निर्माण पद्धति और चित्रण शिल्प की सूक्ष्मताओं को इन्होंने अपने कतिपय चित्रों में आँका।
आलेखन की कोमलता, रूपाकारों की सुघड़ता, हल्के संयत रंगों की सुष्‍ठु संयोजना में बहुविध तत्त्वों की अवतारणा हुई है।
भोट, गढ़वाली, बद्रीनारायण और कन्याकुमारी के जीवनादर्शों की झाँकी भी उनके कुछ चित्रों में दर्शनीय है।
उनके चित्रों में प्रदर्शन, कृत्रिम नाटकीयता या चौकानेवाली प्रवृत्ति नहीं, बल्कि जैसे वे हैं उनका वैसा ही असर होता है।
यदि जीवन की साधारण घटनाओं को पूरी प्राणशक्‍ति से ग्रहण किया जाय तो वे अपना प्रशस्‍त प्रमार खोजेंगी।
जिज्‍जा वस्तु की वास्तविकता को पहचानना चाहते हैं।
वे तात्कालिक स्थिति का प्रभाव अपने से इतर या उसे विषयात्मक रूप प्रदान किये बिना नहीं मानते।
वे उसकी सत्ता को अपने ढंग से देखते हैं और अनेक अवसरों पर उन्हें नया आभास मिला है।
गम्भीर चित्रों के अलावा इन्होंने भित्तिचित्र और पोस्टर चित्र भी बनाये हैं।
इधर कई वर्षों से भारत सरकार के सूचना और प्रसार मंत्रालय से सम्बद्ध पब्लिकेशन डिविज़न की सर्विस में होने के कारण इनके मौलिक सृजन को धक्‍का लगा है।
फिर भी कला के क्षेत्र में इनका बहुमुखी अवदान है और ये स्वतन्त्र साधना द्वारा चित्र-निर्माण करते रहे हैं।
इनके चित्रण में श्रम और संघर्ष, प्रेरक और विधायक शक्‍तियाँ कार्यशील रही हैं।
ये राजधानी में होने वाली प्रमुख कला-प्रदर्शनियों और बाहरी कला-आयोजनों में भाग लेते रहे हैं।
मैसूर के राजकीय संग्रहालय में इनके अनेक चित्र सुरक्षित हैं।
रेखाओं का भी बड़ा ही विचित्र मनोविज्ञान है कि दो चार खरोचों से किसी वस्तु का कायाकल्प कर देती हैं, बशर्त्ते कि रेखाओं में उर्वर कल्पना और जागरूक प्रतिभा हो।
तरुण शिल्पी वीरेन्द्र राही रेखाओं के माध्यम से ही मौलिक सृष्‍टि और नितान्त नई दृष्‍टि के साथ निजी कलाशैली, नव्य रूप विधान और विविध अनुभूतियों को प्रश्रय दे रहे हैं।
इसका कारण है- इनकी कला पर समय की परिवर्त्तित परिस्थितियों का प्रभाव जिसमें प्राचीन का प्राणमय संस्पर्श और अर्वाचीन की चित्रण-पद्धति में पैठने की जिज्ञासा है।
साथ ही दोनों के समन्वय द्वारा कला की चिर अवयक्‍त झाँकी को आत्मसात् कर उसे अपने प्राणों में ढालकर व्यंजित और विकसित करने की लालसा भी है।
वीरेन्द्र राही का जन्म विन्ध्यप्रान्त की हरी-भरी भूमि स्थित खरेला गाँव ज़िला हमीरपुर में हुआ।
उनकी प्रारम्भिक शिक्षा गाँव की पाठशाला में हुई।
चित्रकला का शौक़ उन्हें बचपन से ही था।
पर वीरेन्द्र के पिता सदैव बालक की इस प्रतिभा को शह और बढ़ावा देते।
वे कागज़ और रंग खरीदकर रख देते और उसकी चित्रकारी पर खुश होते।
इनके पिता प्रगतिशील विचारों के थे और सभी बच्‍चों को उच्‍च शिक्षा देना चाहते थे।
उनकी विचारधारा का उनके पिता और सारे परिवार पर भी प्रभाव पड़ा।
वे पक्‍के प्रेमचन्दवादी हो गए और स्वातन्त्रय आन्दोलन में भी हिस्सा लेने लगे।
अपने जेल-जीवन और राह की कठिनाइयों से जूझते हुए ही वीरेन्द्र ने अपना नाम ‘राही’ रख लिया था।
जयपुर में शैलेन्द्रनाथ दे और राम गोपाल विजयवर्गीय के तत्त्वावधान में उसने कला का प्रशिक्षण लिया।
कुछ अर्से तक इन्हें यू. पी. सरकार से भी छात्रवृत्ति मिलती रही जिससे अध्ययन के दौरान काम चलता रहा।
डेढ़ वर्ष तक विश्‍वभारती के स्टाफ में इन्हें सर्विस में भी रख लिया गया।
कला की टोह में वीरेन्द्र राही इधर-उधर सदा भटकते रहे हैं।
भारतीय मूर्त्तिकला अजंता, एलोरा और बाथ गुफाओं के दृश्यांकन, राजस्थान के भित्तिचित्र, राजपूत कला, मुस्लिम कला और बौद्ध कला से भी ये अभिभूत कला और बौद्ध कला से भी ये अभिभूत हुए।
इन्होंने अपनी प्रारंभिक साधना में कादम्बरी, मेघदूत, कुमारसम्भव, रामायण, महाभारत आदि के आधार पर चित्र बनाये।
कोई बड़ा कलाकार होने का दावा तो ये नहीं करते, पर काल्पनिक चित्रण की अपेक्षा हूबहू दृश्यों और वस्तु-वैविध्य में पैठने के ये क़ायल हैं।
भारतीय कला के उत्कर्ष का इतिहास खुलता है, जन-जीवन की प्रतिनिधि कला में।
संघर्ष, वैषम्य और श्रम-मनहार में व्यस्त भंगिमाओं को इन्होंने बड़ी कुशलता से आँका है।
वाश और टेम्परा- दोनों पद्धतियों में समान रूप से ये अपनी भावनाओं को व्यक्‍त करने में सिद्धहस्त हैं।
रंग-बाहुल्य या रेखांकन-जटिलता इन्हें क़तई पसन्द नहीं, वरन् इनकी गतिशील आकृतियाँ एक ही झटके में अपना प्रभाव बिखेर जाती हैं।
रेखाओं की सशक्‍तता के कारण कोई तीव्र मनोवेग या ‘मूड’ अपनी विशिष्‍ट सत्ता लिये अधिक नया, अधिक ताज़ा और अधिक संवेदनशील रूप में उभरता है।
आज की अराजकता में सही मार्ग का अनुधावन करते हुए प्रगतिशील प्रक्रियाओं के आर-पार झाँकने की प्रखर चेतना को इन्होंने गत्यात्मक रेखाओं की सबल द्रुत्तता में निःसन्देह सचेष्‍ट और जागरूक किया है।
कला के अभ्युत्थान में ‘दिल्ली शिल्पी चक्र’ का महत्त्वपूर्ण योगदान रहा है।
कलाकार का दाय उसकी अपनी सीमाओं में बँधा है, पर इसमें सन्देह नहीं कि एकोन्मुख से बहुन्मुख प्रसार किसी भी विकासमान कला की कसौटी है।
युग और परिवेश का जो अनिवार्य प्रभूत सृजनात्मक विधाओं पर पड़ता है उसे नये उभरते मूल्यों के साथ समेटते हुए इस रूप में दर्शाना चाहिए जो अपने देश की मिट्टी की उपज हो।
प्रतिभावान कलाकार उन मूल्यों और कसौटियों को निजी माध्यमों से सामने लाते हैं।
प्राचीन कलादर्शों के पक्षपातियों में जो एक प्रकार की सामंतवादी जड़ता और रूढ़िवादिता घर कर बैठी थी उक्‍त ‘शिल्पी चक्र’ ने उसे छिन्‍न-भिन्‍न कर दिया।
नव्य जीवन-मूल्यों का स्वर मुखर करनेवाले इन अभिनव अन्वेषियों ने कला के क्षेत्र में, एक नवीन दृष्‍टि, नवीन सौन्दर्यबोध और नवीन भंगिमा को प्रश्रय दिया।
नवीन विचार दृष्‍टि की ईच्छा में सस्ती भावुकता, कल्पनाभास या अन्धाधुंधी उनमें नहीं है, ना ही वे अनुकृत भावुकता की बहक में विचलित हुए हैं, बल्कि प्राचीन-अर्वाचीन में साम्य स्थापित कर वे सदा स्वस्थ मौलिक मनोवृत्ति के क़ायल रहे हैं।
अत्याधुनिक की धकापेल में आज जबकि सही रास्ता खोज पाना दुश्‍वार है, अनेक परिपक्‍व बुद्धि के कलाकार अपनी मुख़्तलिफ़ अदाओं के साथ प्रतियोगिता के खुले मैदान में आगए हैं।
इतस्ततः जो बिखरा है- कोमल-पुरुष, सुन्दर-असुन्दर-सबको अपने अखण्ड प्रवाह में समेटकर वे तरह-तरह से सृजन में लगे है।
अपने इस अभियान में वह कहाँ तक सफल हुई है- इसे तो आने वाला समय ही बता सकता है।
भावेश सान्याल की गणना ‘दिल्ली शिल्पी चक्र’ के प्रमुख कलाकारों में की जाती है।
उन्होंने ही इसकी नींव डाली और कुछ समय तक ये उसके चेयरमैन रहे।
जन्मतः ये असमी हैं, पर जीवन के संघर्षों ने उन्हें उस पथ का राही बनाया जहाँ वे किसी देशगत या जातिगत परिधि में कभी न बँधे।
सामान्य जन-रुचियों को शुरू से ही इन्होंने अपनी कला में प्रश्रय दिया।
शरणार्थी, मज़दूर, भिखारी और छुटपुट काम-पेशा वाले लोग इनके पड़ोसी रहे हैं।
दूर एकान्त स्थल, निर्जन उजड़ी बस्तियाँ और पीड़ित वर्ग व निम्‍न श्रेणी के लोग इनके प्रेरणा स्‍त्रोत रहे है।
घटना-बाहुल्य और वस्तु-वैविध्य में वे गहराई से पैठे हैं।
बचपन में ही इन्हें मिट्टी से प्रेम था और ये देवी-देवताओं के घरेलू खिलौने बनाकर उसे घर में सजाया करते थे।
इस शौक़ को साकार रूप देने के लिए इन्होंने बाद में कलकत्ता का गवर्नमेंट स्कूल आफ आर्ट्‌‌‍स एंड क्राफ्ट्स में दाखिला ले लिया।
आर्ट ग्रेजुएट होने के बाद ये लाहौर चले गए और लगभग सात वर्षों तक मेयो स्कूल आफ आर्ट के वाइस प्रिंसिपल रहे।
सरकारी सर्विस छोड़कर इन्होंने फाइन आर्ट स्कूल की स्थापना की।
स्टूडियो में प्राणनाथ मागो, हरकृष्ण लाल और अमर नाथ सहगल जैसे उदीयमान कलाकार उन दिनों इनके सहयोगी थे।
लाहौर जैसे नगर की प्राणवंत ऊष्मा ने इनकी सृजन-चेतना को शह दी।
जब कोई भी कला साधक साथी इन्हें मिलता उसका ये दिल खोलकर स्वागत करते और इन्हें लगता कि दूर के दुर्वार आह्रान के अश्रान्त पथ पर किसी का साथ सदा प्रेरणा प्रदायक होता है।
अपने प्रगतिशील सुनियोजित दृष्‍टिकोणों को प्रश्रय देते हुए इन्होंने नये-नये प्रयोग किये।
किसी भी कलाकार के साहस का स्‍त्रोत उससे कहीं परे, उसके आगे और उससे कहीं ऊपर होता है और उसको पा लेना ही कलाकार का संघर्ष है।
इस खोज में कला के नये-नये आयाम खुलते हैं और कला-प्रवृत्तियों की क्षमता का निर्धारण किया जा सकता है।
कला की साधना-काल के इस दौर में सान्याल को कुछ ऐसे ही अनुभूत तथ्य प्राप्‍त हुए जो युग विशेष के वैविध्य और व्यापकता की गरिमा में स्तर निर्धारण और नई-नई सम्भावनाओं को उजागर करने में सहायक हुए।
विभाजन के समय लाहौर से इन्हें दिल्ली आना पड़ा।
बम्बई, मद्रास, कलकत्ता, दिल्ली और अन्य कई प्रमुख केन्द्रों तथा विदेशों में समय-समय पर आयोजित कला-प्रदर्शनियों में इन्होंने भाग लिया है।
1956 में पूर्वी यूरोप की भारतीय कला प्रदर्शनी मे प्रतिनिधिमंडल के नेता के रूप में ये भेजे गए।
कर्मठ उत्साह, स्थितप्रज्ञता और तत्परता का अनवरत स्‍त्रोत ही उन्‍नति की जड़ में गहरे, सच्‍चे और खरे अनुभवों को प्रश्रय देता है।
अनुभूत यथार्थ तत्त्व ही किसी भी कलाकार की निजी अमूल्य धरोहर के रूप में उसकी शक्‍ति पुँज को कार्य प्रणाली में प्रवहमान कर देते हैं।
बल्कि विरोधी प्रवृत्तियों के समावेश से तो और भी बहुमुखी दिशाएँ सम्मुख आती हैं।
अतीत की परम्परा, प्राचीन कला-थाती कलाकार की सृजन चेतना की उत्प्रेरक तो है, पर यह नहीं कि उसकी चौहद्दी में अपने को क़ैद कर ले।
अतः भावेश आज के पैमानों को अधिक सबल मानते हैं।
वे रोज़मर्रा के परिचित उपादानों को, उन जाने-पहचाने प्रतीकों को उभारने में अधिक विश्‍वास करते हैं जो हमें यूँ ही चौंकने वाले नहीं, बल्कि सच्‍ची निष्‍ठा जगाने वाले हैं।
इसी सामाजिक चेतना को लेकर इनकी कला विकसित हुई।
गरीबों, उपेक्षितों और मुसीबत के मारों, दर्दमंदों, जरूरत मंदों और समाज से चोट खाये व्यक्‍तियों का इन्होंने चित्रण किया।
भिखारी, जो एक-एक टुकड़े के लिए बिलखते रहते हैं।
मूर्त्तिकार के रूप में भी इन्होंने बड़ी गहराई से भावनाओं को व्यंजित किया है।
पोर्ट्रेट और लैंडस्केप में ये सिद्धहस्त है।
जलरंग, तैलरंग और टेम्परा, ग्राफिक और भवन-निर्माण-शिल्प सभी में समान रूप से इनकी श्रम-साधना और अनवरत अभ्यास मुखर हुआ है।
इन्होंने देश-विदेश का व्यापक रूप से दौरा किया है।
परम्परा की लीक से हटकर नहीं बल्कि विशद अध्ययन और विदेश भ्रमण के द्वारा, साथ ही वे नये-नये विषयों के प्रतिपादन द्वारा रुचिकर प्रयोगों का नेतृत्व कर रहे हैं।
बचपन से ही चित्रकला की ओर इनका झुकाव था, अकस्मात् एक दिन स्वप्‍न सत्य हो गया।
सनत ठाकुर के तत्त्वाधान में इन्होंने कला की प्रारम्भिक शिक्षा प्राप्‍त की।
लैण्डस्केप और ग्राफिक कला में ये विशेष दक्ष हैं।
पारम्परिक और आधुनिक पद्धतियों में चित्र-सर्जना की है।
बाम्बे आर्ट सोसाइटी, कलकत्ता की एकेडेमी आफ फाइन आर्ट्‌‌स, हैदराबाद आर्ट सोसाइटी और गुजरात राज्य की सभी कला प्रदर्शनियों में इन्होंने भाग लिया है।
कला के गम्भीर अध्ययन को आगे बढ़ाने और उसकी बहुमुखी धाराओं की बारीकियों को आत्मसात् कर उसे अपने ढंग से प्रस्तुत करने में ये सदैव चेष्‍टाशील रहे हैं।
जगु भाई शाह सामान्य जन जीवन और प्रकृति के चित्रकार हैं।
भारत के हर छोटे से छोटे व्यक्‍ति, दैनन्दिन घटनाएँ और आँखों से गुज़रने वाले हर तरह के प्रसंगों को इन्होंने अपना प्रतिपाद्य विषय बनाया है।
जीवन के भागते क्षणों और फिसलती अनुभूतियों के बिम्ब इनके चित्रों में उभरे हैं।
चमकोले रंग, पर गहरी संवेदनात्मक अनुभूति की सौम्यता, प्रतिदिन के अनुभव और प्रत्यक्ष की अवतारणा बड़ी खूबी से हुई है।
इनके दृश्य चित्र भी प्रकृति के निकट सम्पर्क का आभास कराते हुए सुघड़ मँजी शैली शिल्प के दिग्दर्शक हैं।
जगु भाई ने समूचे देश का काफ़ी भ्रमण किया है।
जीवन और प्रकृति की गहरी निष्‍ठा ने व्यंजना की सत्यता को सामने रखा है।
सामान्य वातावरण और रंग-प्राचुर्य के सुन्दर संयोजन से जैसे प्राकृतिक दृश्य आविर्भूत हुए हैं।
आधुनिक शैली के कलाकारों में हिम्मत शाह की पर्याप्‍त ख्याति है।
उनकी मानव आकृतियों की परिकल्पना बड़ी ही अजीबोग़रीब होती है।
असभ्य आदिम मानव की तरह उनकी सृष्‍टि दुनिया में जैसे बड़े ही खौफ़नाक बदसूरत लोग बसते हैं।
सभ्यता की नक़ाब में इंसान की अभद्र रुचियाँ और कुत्साएँ जो ढकी पड़ी रहती हैं उनका पर्दाफ़ाश होने पर उसका न‍ग्‍न रूप बड़ा ही वीभत्स और दहशत पैदा करने वाला है।
कला व्यक्‍तित्व का कृत्रिम आवरण नहीं, बल्कि उसका असली उद्‍घाटन है।
हिम्मत शाह कृत्रिमता का पर्दाफ़ाश कर उसका वास्तविक रूप दिखाना चाहते हैं।
मानव के इस कायाकल्प पर बाईस कैन्वास चित्रों का निर्माण किया जिसमें इनका एक चित्र ‘मानव-नियति’ ब्रिटिश आर्ट्‌‍स कौंसिल, लंदन में प्रदर्शन के लिए चुना गया है।
भावनगर, सौराष्‍ट्र इनकी जन्मभूमि है।
बम्बई के सर जे० जे० स्कूल आफ आर्ट में इनकी शिक्षा हुई।
एम० एस० यूनीवर्सिटी, बड़ौदा से इन्होंने फाइन आर्ट्‌‌‍स में बी० ए० की डिग्री ली।
अपने ग्रुप के निकायी-करण के सिद्धान्त के ये क़ायल हैं जिसमें मनुष्य मसीहा नहीं बल्कि थोथी सभ्यता के जंजाल में फँसा हुआ आत्मपुष्‍टि की क्षुधा से ग्रस्त है।
उसकी आत्मश्‍लाघा और आरोपित सभ्यता की ईहा उसे सर्वनाश की ओर धकेल रही हैं।
हिम्मत शाह अपनी अभिव्यक्‍ति में किन्हीं औपचारिकताओं की क़ैद स्वीकार नहीं करते, बल्कि वे उन्मुक्‍त विचारों के प्रतिपादन में नई दिशा के अन्वेषी हैं।
ये लगभग दो दशकों से कला की साधना में प्रवृत्त हैं।
स्वल्प रंगों एवं रेखाओं में इन्होंने सैकड़ों कैन्वास चित्रों का निर्माण किया है।
‘माँ और शिशु’, ‘किशोरी बाला-श्रृंगार करते हुए’, ‘मुस्कान’ आदि चित्रों में यथार्थवादी पद्धति अपनाई गई है।
बंगाल, बड़ौदा और काश्मीर के दौरे के दौरान इन्होंने बेहद चित्र बनाये और जनता में प्रदर्शन द्वारा कलाभिरुचि जागरूक की।
प्रतीकात्मक चित्रों में इन्हें पर्याप्‍त सफलता मिली है।
गुजराती संस्कृति और जनजीवन के चित्रकार मेंघाणी किसी मंतव्य या उद्देश्यपूर्ति के लिए चित्र-सृजन नहीं करते, वरन् अपनी अंतरंग प्रसन्‍नता व आत्मतुष्‍टि के लिए ही वे ऐसा करते हैं।
पारम्परिक, प्रवहमान शैली और रंगों की आलंकारिक सज्‍जा में उन्होंने गुजरात के ग्राम दृश्यों का चित्रण किया।
गुजरात, सौराष्‍ट्र व कच्छ के दैनन्दिन प्रसंगों, वहाँ के नारी-पुरुषों और उनके नित्य-नैमित्तिक ब्यौरों का इन्होंने बड़ा ही सधा, सुन्दर चित्रण किया।
1942 के ‘भारत छोड़ों’ आन्दोलन में भाग लेने के कारण इन्हें तत्कालीन सत्ताशाही के कोप का शिकार होना पड़ा और जेल भी जाना पड़ा।
दाना बन्दर क्षेत्र में जब इनका आवास था तो 1944 के दौक विस्फोट में ये स्वयं तो बाल-बाल बच गए, किन्तु इनका सारा समान, जिसमें इनके कितनी ही चित्र और स्केच भी थे, सर्वथा नष्‍ट हो गए।
एक सच्‍चा साधक कभी हार नहीं मानता, फलतः आज भी मेंघाणी बम्बई में रहकर अपनी अनवरत साधना में प्रवृत्त हैं।
अहमदाबाद के प्रगतिशील कलाकार ग्रुप के सदस्य है और वर्षों से कला साधना कर रहे हैं।
बड़ौदा की एम० एस० यूनीवर्सिटी की फैकल्टी आफ फाइन आर्ट्‌‌‍स से इन्होंने पेंटिंग में डिप्लोमा लिया।
बम्बई, दिल्ली, अहमदाबाद में इन्होंने अपनी व्यक्‍तिक प्रदर्शनियाँ की है।
1950 में आल इंडिया हेल्थ कान्फ्रेंस में पोस्टर चित्र प्रदर्शनी में इन्होंने भाग लिया।
बनारस के भारत कला भवन और अहमदाबाद के रेनासाँ क्लब के ये सदस्य हैं।
बाल मनोविज्ञान और दर्शन में रुचि है, बहुमुखी प्राणालियों में दिलचस्पी रखने के साथ-साथ अच्छे कला समीक्षक भी है।
भाव नगर इनकी जन्मभूमि है।
बम्बई में व्यावसायिक कलाकार के बतौर काफी अर्से तक काम करते रहे है।
उज्‍जैन की कालिदास कला प्रदर्शनी, बाम्बे आर्ट सोसाइटी द्वारा आयोजित अखिल भारतीय भित्ति चित्रकला और अनेक सामयिक कला प्रदर्शनियों में भाग लेते रहते हैं।
हैदराबाद आर्ट सोसाइटी से इन्हें स्वर्ण पदक प्राप्‍त हुआ हैं।
ये एक अच्छे छविकार और भित्ति चित्रकार भी हैं।
अनेक सार्वजनिक और निजी संग्रहालयों में इनके चित्र सुरक्षित हैं।
सुप्रसिद्ध कलाकार बेन्द्रे के तत्त्वावधान में पोस्ट डिप्लोमा किया।
भारत सरकार के कल्चरल स्कॉलर के बतौर अनुसंधान कार्य करते रहे।
किशोर बाला:- अपंग होते हुए भी कला साधना में प्रवृत्त हैं।
सनत ठाकुर और एम० डी० त्रिवेदी के तत्त्वावधान में इन्होंने पेंटिंग का प्रशिक्षण लिया।
1964-65 में स्टेट आर्ट एग्ज़ीबिशन में ग्राफिक कृति पर इन्हें प्रथम पुरस्कार प्राप्‍त हुआ।
दिलीप:- आधुनिकतावादी तरुण कलाकार हैं।
एब्स्टैक्ट आर्ट में अनेक प्रयोग किये है।
रेखांकन और ग्राफिक कला विशेषज्ञ हैं।
आकृतिमूलक अमूर्त्तन और काले भूरे डिज़ाइनों में अधिकतर चित्र बनाते है।
कुछ नये उत्साही कलाकारों ने पुरानी पीढ़ी की परम्पराओं पर पुरजोर आक्रमण किया है।
नये-नये वादों की खोज में आधुनिकीकरण के हामी अनेक कलाकार बुद्धिजीवी बन गए है जो मूर्त्त से अमूर्त्त की ओर संक्रमण करने के साथ-साथ अनेक अवांछनीय तत्त्वों को कला पर आरोपित कर रहे हैं।
परम्परा के प्रति अंतर्विरोध के कारण घात प्रतिघात से सघात उपजा है।
आज के सभास और नयेपन के शौक़ ने समूचे विचार-दर्शन और कला-टेकनीक में क्रान्ति उपस्थित कर दी है।
उन्‍नसीवीं शती के भारतव्यापी जागृति के बावजूद भी यहाँ के लोगों को प्राचीन परिपाटी, रीति-रस्मों और मानसिक संस्कृति को बदल देने की जरा भी चिन्ता नहीं थी।
केवल कुछ घिसे पिटे, क़दीमी कलाकार अन्धानुकरण की प्रवृत्ति के शिकार थे।
इस दौर में कुछ नये उत्साही कलाकारों की परम्परा सामने आई, पर वह भी प्रादेशिक सीमा में बन्दी थी।
कला के प्रेरक प्रायः शिक्षाजीवी थे जो कला की मौलिक उद्‍भावनाओं के लिए चिन्तित न थे, वरन् पैर जमाने में ही समूची शक्‍ति व्यय कर रहे थे।
अक्समात बेन्द्रे के आगमन से स्थानीय कला में एक नई धारा प्रवर्त्तित हुई।
नई ताज़ी हवाओं ने मध्यप्रदेशीय कलाकारों को आज गहरी तन्द्रा से जगा दिया है।
वे कला के हर रुख़ की और प्रतिबद्ध हैं, हर नये वाद और नित-नई प्रवर्त्तित कला धाराओं के प्रति सजग हैं।
दत्तात्रेय दामोद़र देवलालीकर:-मध्य प्रदेश के यशस्वी कलागुरु देवलालीकर अर्से तक इन्दौर में कला की मुक साधना में रत रहे हैं।
वहाँ की कला के दिशा-निर्धारण में इनका अभूतपूर्व योगदान रहा है और बेन्द्रे, एम.एफ. हुसेन, देवकृष्ण जोशी जैसे सुप्रसिद्ध कलाकारों का इन्होंने मार्गदर्शन किया है।
व्यष्‍टि और समष्‍टि में एकात्म्य ही इनके चिन्तन की परिणति है।
एक ओर तो पूत भावना और जीवन सम्बन्धी गहन गंभीर विचारों की प्रचुरता है तो दूसरी ओर सामान्य लौकिक पक्ष को भी व्यापक संदर्भ में दर्शाया गया है।
कला के संक्रान्ति काल में इन्हें विभिन्‍न साधनाओं के दौर से गुज़रना पड़ा था।
अतएव अनेक साधनाओं की समन्विति उनकी कला में द्रष्‍टव्य है।
धार्मिक प्रवृत्ति और आध्यात्मिक क्षुधा के कारण इन्होंने शुरू से ही अपनी साधना प्रक्रिया में सगुण मार्ग का अवलम्बन किया।
‘दिव्यत्व’ का बड़ा भाग मनुष्य के धर्म में निहित है।
सभी महान् कलाकारों ने यथा-जापान, पुराना चीन, ग्रीस और इटली के कलाकारों ने अपनी कला के द्वारा धार्मिक भावनाओं की अभिव्यक्‍ति की है।
शताब्दियों से भारत में भी अजंता, एलोरा जैसे महान् अवशेष यही बता रहे हैं।
फलतः जो इनके प्राणों को छू गया, जो वस्तु इनके अंतरंग ने स्वीकारी अथवा भीतर गहरे में निसने कहीं स्थान बना लिया वही निज में ढलकर बाहर प्रस्फुटित हुआ।
लखनऊ के अवध प्रेस से श्रीमद्‍भागवत का विशेषांक दो अंकों में प्रकाशित हुआ था तो उसमें इन्हीं की चित्र सुसज्‍जा थी।
‘कल्याण’ के कृष्णांक, भक्‍तांक और गीतांक के वार्षिक विशेषांकों में इनके अनेक धार्मिक और पौराणिक प्रसंगों पर निर्मित चित्र प्रकाशित हुए।
इन्होंने ‘पोर्ट्रेट’, ‘स्टैच्यू’, ‘लैण्डस्केप’ और सैकड़ों ‘स्केच’ भी हैं।
अधिकतर जलरंगों और तैलरंगों का प्रयोग किया है।
बड़े ही सधे, हल्के ब्रुश के ‘स्ट्रोक्स’ जो पृष्‍ठभूमि पर लहराते रंग बिखेर देते हैं दिव्य सौन्दर्य और रूपच्छवियों के उभार में बड़ी ही सूक्ष्म दर्शिता बरती गई है।
1893 में इनका मालवा धार स्टेट के बिडवाल नामक ग्राम में हुआ।
छः सात-साल की अवस्था से ही इनमें चित्रण का शौक़ जगा।
घर के कलामय वातावरण ने भी इन्हें प्रेरणा प्रदान की।
किशोर वय में इन्दौर के महाराजा होल्कर कालेज में ये दाखिल हो गए और 1917 में वहीं से बी. ए. की डिग्री ली।
अध्ययन समाप्‍त कर लेने के पश्‍चात् इन्दौर स्टेट में कला शिक्षक के रूप में इनकी नियुक्‍ति हो गई।
तत्‍पश्‍चात् आर्टिस्ट एमेट्‍योर के पद पर नियुक्‍त हो गए।
अपनी ही आत्‍मा की आँखों के लिए, अपने भीतर जो कुछ है उसके स्रोतों के मुख खोल कर उसकी सीधी अभिव्यक्‍ति में ये विश्‍वास करते हैं।
अतएव कला के प्रति इनका दृष्‍टिकोण आदर्शोन्मुख हैं, साथ ही राष्‍ट्रीय भी।
इनके मत में जो कला राष्‍ट्रोत्थान में योग देने वाली नहीं है वह वस्तुतः सच्‍ची कला नहीं।
कला कला के लिए या मात्र प्रदर्शन के लिए नहीं है, बल्कि कला के द्वारा देश की मूक सेवा ही सच्‍ची साधना है।
सरकार भी ग़लत ढंग से कलाकारों की प्रतिभा का उपयोग कर रही है।
कला की स्वतः प्रेरणा और सच्‍ची लगन पैसे के लालच में पनप नहीं पा रही बल्कि यूं कला की चिरंतन कसौटियों पर निर्मम प्रहार है, जो उसे उत्थान नहीं विनाश के पथ पर उन्मुख कर रही हैं।
अतएव आध्यात्मिक स्तर से ऐन्द्रिय धरातल पर, आत्मदर्शन से कायिक प्रतीतियों पर टिकना निरी विडम्बना है जो चिन्तनीय है।
ऐसी लौकिक कीर्ति से नाम कमाने में कभी इन्होंने विश्‍वास नहीं किया और यही कारण है कि ये बहुत कम प्रदर्शनियों व आयोजनों में भाग लेते हैं।
देवलालीकर 1949 से भारत की राजधानी में बड़े संघर्षों से जीवन बिता रहे हैं।
भारत सरकार से पेंशन के बतौर कुछ स्वल्प राशि मिलती है जो आज की महँगाई में अपर्याप्‍त है।
अफ़सोस है कि सभ्यता के दावेदार, औपचारिकताओं के प्रहरी ऐसे लोगों को भूल जाते हैं जो मुक्‍त जनहित का पक्ष लेने के लिए अपनी जिन्दगी तलख़ कर देते हैं।
देवकृष्णा जोशी:- चित्रों में लालित्य ओर मनोरम दृश्यों की अद्‍भूत रंगीनी लिये देवकृष्ण जोशी ने मध्य प्रदेशीय कला में आंचलिकता की सोंधी खुशबू भर दी।
ये नर्बदा तट पर बसे महेश्‍वर में उत्पन्‍न हुए थे।
चतुर्दिक् बिखरी हरीतिमा की ताज़गी में ये बड़े हुए।
बचपन की इसी अनुभूति से आपूरित एवं अनुप्राणित अंतश्‍चेतना और आत्म प्रत्यक्षीकृत सत्य के विविध पहलू इनके कृतित्त्व में उभरे।
इन्होंने मध्य भारत की लोक संस्कृति के दिग्दर्शक, ख़ासकर मालवा और नर्बदा की विन्ध्य पर्वत माला, यहाँ के मन्दिर और किले, साथ ही दैनन्दिन जीवन के बिखरे दृश्यांकन प्रस्तुत किये।
महेश्‍वर और मांडू की विविध झाँकियाँ प्रस्तुत कीं।
आकार योजना, रेखाओं के अनुपात और तदनुसार रंगों के समन्वय में इनकी गहरी पैठ है।
हवा और प्रकाश की लयमय भंगिमा को प्रत्यक्ष साकारता प्रदान करने में ये सिद्धहस्त हैं।
अनेक कलाधाराओं और बहुविध प्रणालियों की बारीकियों में पैठकर इनकी कल्पना और भाव-संवेग में प्रेषणीयता आ गई।
ये एक कुशल मूर्त्ति शिल्पी भी हैं, इनके द्वारा निर्मित एक कांस्य प्रतिमा भोपाल में स्थापित की गई हैं।
कलकत्ता, बम्बई, दिल्ली, मद्रास, इलाहाबाद, इन्दौर, ग्वालियर, भोपाल, जबलपुर आदि नगरों में इन्होंने अपनी व्यक्‍तिक प्रदर्शनियाँ आयोजित की है।
स्थानीय कला के दिशा-निर्धारण में इन्होंने महत्त्वपूर्ण योगदान दिया है।
इनकी हृदय निर्गत कलामय व्यंजना में कुछ ऐसी मौलिक सशक्‍तता और गहरी अंतर्दृष्‍टि थी जिसने कला-स्तर को एक नये धरातल पर प्रतिष्‍ठित कर दिया।
ललित कला अकादेमी की सामान्य परिषद के ये सदस्य रहे हैं।
आर्ट्‌‌‌स एंड क्राफ्ट्स सोसाइटी, बम्बई की आर्ट सोसाइटी आफ इंडिया और बाम्बे आर्ट सोसाइटी के आजीवन सदस्य हैं।
प्रधानमंत्री चित्र-संकलन, देश के महत्त्वपूर्ण कला-संग्रहालयों और विदेशों में भी इनकी कलाकृतियों को प्रश्रय मिला है।
मनोहर जोशी:- किसी समय ये क्रिकेट के बड़े अच्छे खिलाड़ी थे और रणजी ट्राफी टूर्नामेंट में इन्होंने मध्य भारत की ओर से शानदार प्रतिनिधित्व किया था।
पर कैसे यकायक खेल से इनका झुकाव रंग और कूची की ओर हो गया- इसका विश्‍लेषण ये स्वयं भी कदाचित् नहीं कर पाते।
कला क्षेत्र में उतरने से पहले जोशी ने विश्‍वविद्यालय स्तर की शैक्षणिक योग्यता हासिल करना अनिवार्य समझा, ताकि कला के माध्यम से लोगों के सामाजिक और राजनीतिक जीवन की सच्‍ची झाँकी प्रस्तत करने का सूक्ष्म और समुचित ज्ञान उन्हें प्राप्‍त हो सके।
ये मुख्यतः दृश्य चित्रकार हैं।
इनकी बौद्धिक विदग्धता और बहुमुखी क्षमता के आयामों का उद्‍घाटन उन समय ही हो गया था जब बम्बई में आयोजित कला प्रदर्शनी में इनके दो चित्रों ने अकस्मात् चकित कर दिया।
लगभग तीस से ऊपर चित्र-बड़े आकार के और विभिन्न तौर-तरीकों में निर्मित हैं।
काश्मीर के लड़ाई-दंगे, संघर्ष, कशमकश, लूटपाट और क़त्लेआम-जैसे नज़ारे भी प्रस्तुत किये गए थे।
अभिप्रेत प्रभाव उत्पन्‍न करने के लिए रंगों के बड़े ही सशक्‍त और मुखर प्रयोग किये गए थे।
इनके चित्रों का यह प्रदर्शन बड़ा ही सफल रहा और लोगों ने इनके प्रयोगों की भूरि-भूरि प्रशंसा की।
इनके कार्य की सराहना तो हुई, पर कोई चित्र बिका नहीं।
नित-नये प्रयोगों में निष्‍ठावान इनका मन इससे हताश न हुआ।
मुझे जरा भी अफसोस नहीं कि दीवारों से उतार कर उन्हें फिर अपने बक्स व पेटियों में बन्द कर रहा हूँ।
किसी भी कलाकृति का निर्माण रागतत्व और बुद्धितत्त्व का संशिलष्‍ट संयोग है।
इनकी चित्रण-पद्धति पर साल्वेडोर डाली का प्रभाव है।
कहीं-कहीं इनके ऐसे चित्र महज़ विरूप और अमूर्त्तता के व्यंजक बनकर निर्जीव और भौंडे बन पड़े हैं।
किन्तु इनके वैसे अनेक चित्र जो परम्परागत शैली में निर्मित हैं, बड़े ही सुन्दर और भव्य बन पड़े हैं।
व्यावसायिक कलाकार के बतौर वर्षों से कला की उन्मुक्‍त साधना-पथ के ये राही है और प्राचीन-अर्वाचीन टेकनीक की प्रेरणा से इन्होंने स्वयं अपना रास्ता बनाया है।
एल० एस० राजपूत:- राजपूत उन्मुक्‍त प्रयोगशील कलाकार हैं जो न तो परम्परापेक्षी हैं और न ही आधुनिकता की विडम्बना के शिकार।
परम्परा से उनका इतना ही सम्बन्ध है कि उनके आदर्शों को गति एवं प्रेरणा मिल सके।
साथ ही नव्यता की ओर भी वे उतने ही उन्‍मुख हैं ताकि नई पीढ़ी की भावनाओं को प्रश्रय देखर व्यवहार और आचार के मानदण्डों को एक सीमा तक अपने शिष्य- प्रशिष्यों के समक्ष रख सकें।
6 अक्‍तूबर, 1919 में इन्दौर के क्षत्रिय परिवार में इनका जन्म हुआ।
बचपन से ही कला की ओर इनकी अभिरुचि थी, जो एक विशेष वातावरण में क्रमशः परिपक्‍व होती गई।
अपने विकास का पथ खोजते हुए स्वयं प्रेरणा के बलबूते अपनी कला में उत्तरोत्तर परिष्कृति और गहराई भरते गए।
शिक्षा के दौरान बम्बई के कलामय वातावरण में इन्हें बहुविध प्रणालियों को माँजने का अवसर मिला था।
शिक्षा समाप्‍त करने के पश्‍चात् ये तत्काल कला की अनवरत साधना में जुट गए और न सिर्फ़ चित्र सृजन द्वारा, बल्कि हर प्रकार के कला-आयोजनों में हिस्सा लेकर उसके बहुमुखी विकास और उत्थान में चेष्‍टाशील रहे।
कालिदास चित्र एवं मूर्त्तिकला प्रदर्शनी, ग्वालियर कला प्रदर्शनी, इन्दौर एवं ग्वालियर स्टेट आर्ट एग्ज़ीबिशन तथा अन्य कितनी ही समसामयिक कला प्रदर्शनियों में ये भाग ले चुके है।
समारोह में ये पुरस्कृत भी हो चुके हैं।
राजकीय कला वीथिका, पंजाब म्यूज़ियम, चंडीगढ़ और लखनऊ की उत्तरप्रदेश स्टेट आर्ट गैलरी में इनके अनेक चित्र सुरक्षित हैं।
उमेश कुमार:-आकाशचारी कलाकार नहीं बल्कि धरती पर विचरने में सुख का अनुभव करते हैं।
काल्पनिक उड़ाने नहीं बल्कि यथार्थ के तानेबाने सुलझाने में इनकी वृत्ति अधिक रमी है।
इनके चित्रों के विषय नित्य प्रति के बिखरे दृश्यांकन हैं।
रोज़मर्रा की घटनाएँ व प्रसंग, जीवन का यथातथ्य चित्रण जो इनके मन को छूता है और अभिव्यक्‍ति के शिल्प-सौष्‍ठव में मुखर हुआ है।
किसी ‘वाद’ की परिसीमा में कला के विराट् चिरन्तन रूप को आबद्ध नहीं किया जा सकता, वरन् उसमें दिल की धड़कनों और लहकती साँसों का स्पन्दन है।
मैसूर के जे० सी० मिल्स, राजमाता, ग्वालियर और राजकीय कला-वीथिका, ग्वालियर में इनके चित्रों का संग्रह है।
आजकल ये ग्वालियर के कमला राजा महिला महाविद्यालय में कला-विभाग के अध्यक्ष हैं।
चन्द्रेश सक्सेना:- ये मुख्यतः ग्राम्य जनजीवन के कलाकार हैं।
गाँव और नगर के कितने ही दृश्यांकनों, बाज़ारों, सड़कों, गली-कूचों, निर्जन या उपेक्षित पड़े स्थानों आदि के माहौल का इन्होंने हूबहू चित्रण किया है।
जिन वस्तुओं के साथ निकट का सम्पर्क है, जो मनुष्य के हर संघर्ष की साथी हैं वे जैसे रागतन्तुओं को छूकर ही बहिर्गत होती हैं।
इन्होंने इस दिशा में गम्भीर अनुसंधान और विभिन्‍न प्रयोग किये हैं।
फिर भी इनका कृतित्व गाँव तक ही सीमित नहीं हैं, बल्कि इन्होंने जीवन के बहुमुखी पहलुओं पर दृष्टिपात किया है।
उज्‍जैन इनकी जन्म भूमि है।
इनके मशहूर वकील जो कलाप्रेमी थे।
अतः बालक में भी शुरू से ही ऐसे संस्कार पल्लवित हुए।
सुप्रसिद्ध कलाकार फड़के के सम्पर्क में इनकी कला चेतना मुखरित हुई।
यहाँ चार वर्ष रहकर इन्होंने मध्यप्रदेश का व्यापक दौरा किया और वहाँ के प्रसिद्ध स्थानों, दृश्यों ख़ासकर आदिम वासियों के जीवन के विविध प्रसंग और मालवा की ग्राम्य दृश्यावली में चित्र प्रस्तुत किये।
1947 में ये बम्बई के सर जे०जे० स्कूल आफ आर्ट मे दाखिल हो गए।
कितने ही बाहरी प्रभावों को आत्मसात् कर इन्होंने निजी मौलिक शैली विकसित की।
1948 में डिप्लोमा कर लेने के पश्‍चात भारत सरकार द्वारा इन्हें विशेष अध्ययन के लिए शांतिनिकेतन भेजा गया।
शांतिनिकेतन के हेवेल हाल में इनके चित्रों की प्रदर्शनी की गई जिसमें इनके द्वारा निर्मित सथालों की जीवन-झाँकियाँ और शांतिनिकेतन के विविध दृश्यांकनों को खूब सराहा गया।
अधिकतर इन्होंने जलरंग, तैलरंग और टेम्परा का प्रयोग किया है।
कहीं यथार्थ से आदर्श की ओर उन्मुख होने का प्रयास है तो कहीं रहस्यात्मकता से दार्शनिकता को प्रश्रय दिया गया है।
नन्दलाल वसु की कला का प्रभाव इनके कृतित्व पर है।
इनके एक चित्र में शान्तिनिकेतन का एक ग्राम्य दृश्य प्रस्तुत किया गया है।
स्थानीय चित्र-संकलनों के अलावा दिल्ली, इलाहाबाद, जयपुर, अमेरिका और रूस आदि के संग्रहालयों में इनके चित्र सुरक्षित हैं।
ग्वालियर की मध्यप्रदेश कला परिषद के ये सहायक सचिव हैं तथा नई दिल्ली की ललित कला अकादेमी की कार्यकारी परिषद के सदस्य हैं।
एस० के० शिन्दें:-ग्वालियर इनकी जन्म भूमि है।
इनका शिक्षण बम्बई के सर जे० जे० स्कूल आफ आर्ट में हुआ।
ये प्रगतिशील कलाकार हैं और उन्मुक्‍त साधना में विश्‍वास रखते हैं।
अनेक माध्यमों में इन्होंने चित्र सर्जना की है।
इन्दौर, ग्वालियर रायपुर, बम्बई, कलकत्ता, दिल्ली, हैदराबाद, जयपुर आदि स्थानों में इन्होंने अपनी कला प्रदर्शनियाँ आयोजित की हैं।
राजकीय कला वीथिका, राजमाता ग्वालियर, राजस्थान तथा अनेक सरकारी व ग़ैर सरकारी संग्रहों में इनके चित्रों को स्थान मिला है।
वास्तव में भारतवर्ष शहरों में नहीं गाँवों में है।
उसकी असलियत वहीं छिपी पड़ी है जिसके सूक्ष्म पहलुओं का उद्‍घाटन इन्होंने अपने चित्रों में किया।
1959 में कालिदास कला प्रदर्शनी में इन्हें पुरस्कार प्राप्‍त हुआ है।
आजकल ये ग्वालियर के कला महाविद्यालय में प्राध्यापक है।
विमल कुमार:- ये मध्यभारत के वरिष्‍ठ कलाकारों में से हैं और वर्षों से कला-साधना में प्रवृत्त है।
ये न केवल कला-सर्जना में रुचि रखते हैं, वरन् इन्होंने कला की प्रगति एवं समुत्थान की दिशा में भी पर्याप्‍त योगदान दिया है।
वहाँ के बहुविध प्रभावों के कारण ही विशद और वैविध्यपूर्ण दृष्‍टिकोणों को ले कर ये चले।
ग्वालियर कला प्रदर्शनी, उज्‍जैन की कालीदास चित्र एवं मूर्त्तिकला प्रदर्शनी, राजकीय कला-प्रदर्शनी तथा सुरक्षा मंत्रालय द्वारा आयोजित कला प्रतियोगिता में इन्हें पुरस्कार प्राप्‍त हुए।
दिल्ली, जयपुर, अमृतसर, आस्ट्रेलिया में इनके चित्रों का प्रदर्शन हुआ।
लक्ष्मण भाँड:- ग्वालियर के सुप्रसिद्ध कलाकार लक्ष्मण भाँड बड़े ही कर्मठ और उत्साही साधक शिल्पी हैं जिन्होंने कला के बहुमुखी विकास में सराहनीय सेवा की है।
बचपन में ही ये मिट्टी की मूर्त्तियाँ बनाया करते, रेखाचित्र बनाने का भी शौक़ था।
यह रुचि इन्हें माता-पिता से विरासत में मिली थी।
किन्तु बेहद गरीबी, संघर्षशील जीवन और अर्थाभाव के कारण ये बाहर शिक्षा के लिए नहीं जा सकते थे और उस समय ग्वालियर में कोई ऐसी व्यवस्था न थी।
इसी स्वप्‍न को लेकर इन्होंने 1918 में ‘लक्ष्मी पेंटिंग हाउस’ से कार्यारम्भ किया।
अपनी श्रम-साधना और अपने पास से पैसे लगाकर इन्होंने विद्यार्थियों को बम्बई की ‘ड्राइंग ग्रेड’ परीक्षा के लिए तैयार किया।
इस दौरान ये उज्‍जैन में भी कला के संगठन-कार्य में प्रयत्‍नशील रहे।
इस संस्था के जरिए इन्होंने कला की दिशा में व्यापक प्रयत्‍न किया है।
बड़े ही संघर्ष व साधना से इन्होंने छात्रों की टोलियाँ तैयार की हैं और उन्हें कलाकार बनने की प्रेरणा प्रदान की है।
कुछ लोगों के आग्रह से भोपाल के अधूरे कला-शिक्षण के संगठन का कार्य भी इन्हें सौंपा गया और वहाँ के राजकीय विद्यालय से ये सम्बद्ध हो गए।
एक आदर्श कला प्रशिक्षक के बतौर विभिन्न माध्यमों में कला सृष्‍टि की है और चित्र एवं मूर्तिशिल्पी के रूप में सांस्कृतिक मान्यताओं को मुखर किया है।
इनकी विशेषता है कि न केवल निजी सर्जना में वरन् इन्होंने अपनी प्रतिभा और क्षमता का उपयोग कर प्रांतीय कला को सुस्थिर एवं सम्पुष्‍ट बनाने में भारी उद्योग किया है।
सुशील पाल:- सन् 1917 में इनका जन्म पूर्वी बंगाल में हुआ।
बंगाल शैली का प्रभाव इनके कृतित्व पर है, किन्तु इन्होंने मध्य प्रान्त की संस्कृति में स्वयं को ढाल लिया है।
बंगाल, मध्यभारत और नेपाल में इन्होंने परिभ्रंमण किया है और वहाँ के अनेक दृश्यांकनों को प्रस्तुत किया है।
इनकी चित्रण शैली आधुनिकता का पुट लिये हैं।
अनेक लैण्डस्केप और प्राकृतिक दृश्यचित्रों को प्रस्तुत करने में इन्होंने नई विधाएँ अख़्तियार की हैं।
पटना, कलकत्ता, हैदराबाद और बंगाल में इन्होंने अपने कलाकृतियों का प्रदर्शन किया।
उपराष्‍ट्रपति संग्रह, कलकत्ता यूनीवर्सिटी, हैदराबाद के निजाम, राजकुमार बरार और भोपाल, अजमेर के शिक्षा-विभाग तथा अनेक सरकारी व ग़ैर सरकारी संग्रहों मे इनके चित्रों को प्रतिनिधित्व मिला है।
प्रायः इन्होंने जलरंगों का प्रयोग किया है।
आजकल ये लक्ष्मीबाई कालेज, भोपाल में लेक्चरार हैं।
मनोहर गोधने:- सांस्कृतिक और धार्मिक विषयों को लेकर इन्होंने चित्र-सर्जना की है।
सूक्ष्म आकृति बाहुल्य और घनीभूत, निगूढ़ रंग-योजना इनके चित्रण की विशेषता है।
प्राचीन देवस्थल और मूर्त्ति शिल्प का विशेष प्रभाव इनके चित्रण कौशल की विशेषता है।
इनका जन्म इन्दौर में हुआ।
प्रारम्भ से ही इनकी रुचि कला की ओर थी।
कला महाविद्यालय इन्दौर में इनका शिक्षण हुआ।
जलरंग, तैलरंग, टेम्परा आदि में इन्होंने विभिन्‍न प्रयोग किये हैं।
दिल्ली की राष्‍ट्रीय कला प्रदर्शनी और ग्वालियर, उज्‍जैन, इन्दौर, भोपाल की राजकीय कला प्रदर्शनियों में ये भाग लेते रहे हैं।
विशाल कैन्वास पर बहुरंगों में अधिकाधिक आकृतियों को उभार कर इन्होंने सूक्ष्म कौशल और गहरी दृष्‍टि की पैठ का परिचय दिया है।
वी०डी० चिंचालकर:- प्राचीन कला थाती के प्रति गहरी निष्‍ठा और समादर का भाव होते हुए भी आधुनिक नव्य धारा का प्रभाव इनके कृतित्व पर हैं।
इनकी सफलता का रहस्य नूतन-पुरातन का सामंजस्य तथा रंग, विषय, शैली और निर्माण-प्रक्रिया में सर्वथा निजी ढंग अख़्तियार किया गया है।
इनकी रूपाकृतियाँ आकर्षक और अनूठापन लिये हैं।
बड़े-बड़े कलाकारों के सम्पर्क में रहकर इन्होंने विभिन्‍न शैलियों को प्रश्रय दिया।
दिल्ली और इन्दौर में इन्होंने व्यक्‍तिक प्रदर्शनियाँ की है।
दिल्ली, कलकत्ता, राजकीय कला वीथिका एवं विदेशों में इनके चित्रों को ससम्मान स्थान मिला हैं।
जी० के० पंडित:- इन्दौर के सुप्रसिद्ध कलाकार जी०के० पंडित काफ़ी अर्से से कला की साधना में प्रवृत्त हैं।
इन्होंने दृश्यांकनों और अनेकानेक विषयों को लेकर नूतन प्रयोग किये है।
‘हरी भूमि पर नीली नजर’ जैसे चित्र अभिनव दृष्‍टिकोण को लेकर मौलिक अंकन शैली के परिचायक हैं।
इन्होंने कई नगरों में अपनी व्यक्‍तिक प्रदर्शनियाँ भी की हैं।
ग्वालियर, इन्दौर, कलकत्ता तथा अन्य निजी संग्रह कर्त्ताओं के पास इनके चित्र सुरक्षित हैं।
इनके चित्रों की खूबी है- सृजन शिल्प की रंजक चारुता जो बरबस दर्शक को आकृष्‍ट कर लेती है।
राममनोहर सिन्हा:- ये जबलपुर के सुप्रसिद्ध कलाकार हैं।
इनका प्रशिक्षण कला भारती, शांतिनिकेतन में हुआ।
सेंट्रल एकेडेमी आफ फाइन आर्ट्‌‌स और पेंटिंग में भी इन्होंने कला का अध्ययन किया है।
ये दृश्य चित्रण और भित्ति चित्रकला में विशेष दक्ष है।
शांतिनिकेतन में इन्होंने दीवार चित्रकारी की और जबलपुर में शहीद स्मारक भवन के भित्ति-चित्रण का कार्य भी इन्हें सौंपा गया।
कुछ अर्से तक ये शांतिनिकेतन में अध्यापन कार्य करते रहे।
आजकल जबलपुर के कलानिकेतन में अध्यक्ष के बतौर कार्य कर रहे हैं।
कल्याण प्रसाद शर्मा:- रायपुर के मशहूर कलाकार कल्याण प्रसाद शर्मा का कृतित्व उनकी स्वयं-ज्ञान प्रेरणा का परिणाम है।
कला उनके लिए पवित्र साधना और एकान्त आराधना का प्रतीक है।
वही वर्षों से इनके जीवन का ध्येय और विधेय बन गया है।
इनका जन्म आंध्रप्रदेश स्थित गरपिड़ी में हुआ था।
विजयनगर में इनकी शिक्षा सम्पन्‍न हुई।
किन्तु स्वतः प्रेरित प्रयत्‍नों से इन्होंने अपना पथ प्रशस्त किया।
इनकी निर्माण पद्धति दक्षिण की लोकशैली से प्रेरित है।
फैशन या नये के नाम पर भौंडी विरूप आकृतियों के पक्ष में न होकर ये सत्यं-शिवं-सुन्दरम् के हामी है।
इनके चित्र आकर्षक और नेत्ररंजक होते हैं।
विजयनगरम, श्रृगाकुलम, रायपुर, राजनाद गाँव में इन्होंने अपनी कलाकृतियों का प्रदर्शन किया।
बी० बाकणकर:- भारती कलाभवन, उज्‍जैन के प्राचार्य बी० बाकणकर की जन्मभूमि नीमच है।
प्रारम्भ में घर में इनका शिक्षण हुआ, तत्पश्‍चात् बम्बई के सर जे० जे० स्कूल आफ आर्ट में अध्ययन के लिए चले गए।
इन्होंने पेरिस में भी कला प्रशिक्षण लिया।
अनेक देशी-विदेशी प्रणालियों को पचा कर इन्होंने मौलिक अंकन विधियों को विकसित किया है।
ख़ासकर चित्र एवं स्थापत्य कला के ये विशेषज्ञ हैं।
बम्बई मध्यप्रदेश के कतिपय राजकीय कला संग्रहालयों और फ्रांस एवं जर्मनी में इनकी नव्य प्रणाली में निर्मित कलाकृतियों को सम्मानपूर्वक प्रतिनिधित्व मिला है।
मध्यप्रदेशीय कलाकार प्रारम्भ से ही प्रान्तीयता की सीमा लांघकर मानसिक जागरूकता के क़ायल हैं और इनकी कला-प्रणालियाँ व्यापक पैमाने पर समृद्ध एवं विकासमान हैं।
बुजुर्ग कलाकर परम्परागत प्रणालियों को माँजने में लगे हैं तो नये कलाकारों के दल नये पैटर्न पर कला के ढाँचे को बदल देना चाहते है।
वसंतराव दाभाड़े:- इनका प्रशिक्षण बम्बई के सर जे० जे० स्कूल आफ आर्ट में हुआ, बाद में ये अमेरिका चले गए।
ये आधुनिक शैली के चित्रकार हैं।
विदेशी कलाधाराओं, ख़ासकर इनकी रेखांकन और रंग-नियोजन प्रक्रिया में रूपाकारों का अपना विचित्र एवं रोचक संयोजन है।
रेखा-बाहुल्य या रंग-बाहुल्य में ये नहीं पड़ते, न किसी शिल्पाडम्बर के ये क़ायल हैं।
कभी-कभी तो दो-चार रेखाओं से ही ये आकृतियों में उभार ला देते हैं।
अमेरिका में अपने अध्ययन काल के दौरान इन्होंने अपनी कलाकृतियों का प्रदर्शन वहाँ किया, जिसने विदेशियों को इनकी विचित्र शिल्प-भंगी ने प्रभावित कर दिया।
मदन मोहन भटनागर:- इनका शिक्षण विश्‍वभारती, शांतिनिकेतन में हुआ।
चित्रकार के अलावा ये प्रसिद्ध मूर्त्ति शिल्पी हैं।
आधुनिक पद्धति पर आकृति निर्मित करते हैं।
कलकत्ता, हैदराबाद, श्रीनगर एवं बम्बई में इन्होंने निजी कलाकृतियों का प्रदर्शन किया, जिन्हें सराहा गया।
राष्‍ट्रीय कला प्रदर्शनी तथा अन्याय प्रादेशिक प्रदर्शनियों में भी ये भाग लेते रहे हैं।
नये ढंग और नये डिजाइन की इनकी मूर्तियाँ बड़ी ही अजीबोगरीब बन पड़ी हैं।
जो जीवन की जटिलताओं को उभारने के प्रयास में स्वयं जटिल और दुरारूढ़ हो गई है।
विश्‍वामित्र वासवानी:- इनका जन्म लरकाना, सिंध में हुआ।
ये जिज्ञासु उदीयमान प्रतिभा के व्यक्‍ति हैं।
कला में नित-नये प्रयोगों के हामी है।
ग्वालियर, धार, उज्‍जैन और जबलपुर की राजकीय कला प्रदर्शनियों में इन्होंने अपने चित्रों का प्रदर्शन किया है।
बसंत स्वरूप मिश्र:- लोकरंजक शैलियों ने इन्हें प्रभावित किया है और इनके विषय प्रायः दैनन्दिन दृश्यांकनों एवं देशीय विषयों से प्रेरित हुए हैं।
इन्दौर, ग्वालियर भोपाल, रायपुर और कलकत्ता में इनके निजी चित्रों का प्रदर्शन हुआ।
विक्रम विश्‍वविद्यालय एवं राजकीय कलावीथिका में इनकी कलाकृतियों का संग्रह है।
देवेन्द्र कुमार जैन:- उत्साही तरुण कलाकार हैं।
आधुनिक पद्धति पर चित्र-निर्माण करते हैं।
किन्तु प्राचीन कला-थाती में भी इनकी निष्‍ठा है।
इनकी जन्मभूमि मुंगावली हैं।
प्रारम्भ से ही प्राकृतिक दृश्यांकनों के चित्रण में रुचि है।
राज्य के पुलिस विभाग में इनके चित्र सुरक्षित हैं।
दुर्गा प्रसाद शर्मा:- ग्वालियर कला महाविद्यालय में लेक्चरार है।
इन्होंने अधिकतर सर्वसामान्य विषयों को रेखाबद्ध किया है।
आधुनिक धाराओं का प्रभाव भी इनकी कला पर द्रष्‍टव्य हैं, पर आधुनिक के नाम पर इन्होंने कभी कुरूपताओं या भौंडेपन को प्रश्रय नहीं दिया।
1963 में रायपुर की सुरक्षा प्रदर्शनी में ये पुरस्कृत हुए।
हेमन्त बलवंत लोढ़े:- इनका प्रशिक्षण स्थानीय कला महाविद्यालय में सम्पन्न हुआ।
जबलपुर की राजकीय चित्रकला प्रदर्शनी में इन्हें पुरस्कार प्राप्‍त हुआ।
निगूढ़ रंग जिसमें रेखाएँ और आकृतियाँ ऊबडूब सी करती हैं, यूँ ये उन्मुक्‍त प्रयोगों में निष्‍ठा रखते हैं।
रोजमर्रा के दृश्यांकनों और सांस्कृतिक जनरूपों को इन्होंने आकर्षक व रंजक शैली में चित्रित किया हैं।
रामटेक, जिला नागपुर इनकी जन्मभूमि है।
तूफ़ान रफ़ई:- नव्य धाराओं से प्रेरित नये विषयों की परिकल्पनाएँ इनके मस्तिष्क में मँडराने लगती हैं।
रुढ़ एवं दक़ियानुसी कला-व्यंजनों के दायरे को ये विशद बनाने के हामी हैं, अतएव मुक्‍त प्रयोगों के क़ायल हैं।
कला में ‘कोलाज’ के खिड़कीनुमा नये ढंग के मौलिक प्रयोग किये हैं।
सौराष्‍ट्र स्थित अम्ब्रेली इनकी जन्मभूमि है।
वही आयोजित प्रदर्शनी में इन्होंने भाग लिया और पुरस्कृत हुए।
राष्‍ट्रीय कला अकादेमी, दिल्ली, सौराष्‍ट्र, अम्ब्रेली म्यूज़ियम और अमेरिका में इनके चित्र सुरक्षित हैं।
‘तुफ़ान’ की ज़िन्दगी बड़ी तूफ़ानी रही है, संघर्ष के अनगिन दौरों से गुज़री है।
बचपन में अपने खानदानी पेशे भिक्षावृत्ति को इन्होंने अपना लिया था।
चन्द टुकड़ों के लिए इन्हें दर-दर भटकना पड़ता, पर अचानक किसी की दुत्कार ने मर्मांतक ठेस पहुँचाई और एक लकड़ी चीरने की फैक्टरी में पाँच रुपये की नौकरी कर ली।
कुछ अर्से बाद एक दूसरी फैक्टरी में दिहाड़ी पर काम किया।
पर लकड़ी चीरते हुए एक दिन आरी की धार से इनके बाँये हाथ की एक उंगली और अंगूठे को क्षति पहुँची जिस कारण इन्हें अस्पताल जाना पड़ा।
बस, उसी परवश परिस्थिति ने इन्हें कलाकार बना दिया।
खाली वक्‍त गुजारने के लिए मेगज़ीन और पत्र-पत्रिकाओं में छपे चित्रों की अनुकृतियाँ तैयार की जो सचमुच प्रशंसनीय साबित हुई।
प्रारम्भ में रेखांकनों में इन्होंने जीवन की विविध झाँकियों को बाँध दिया, खासकर राजस्थान के जन-जीवन की झाँकी और दैनदिन दृश्यों में इनका रेखांकन नैपुण्य द्रष्‍टव्य है।
न केवल पेंसिल वरन् ब्रुश के खरौंचों में भी सजीवता है।
ज्यों-ज्यों ये आगे बढ़ते गए इन्होंने कला की दिशा में अद्‍भुत साहसिक प्रयोग किए।
खिड़कीनुमा ‘कोलाज़’ लगता है, जैसे इन झरोखों में से ज़िन्दगी के अबूझ रहस्यों को पकड़ा जा सकता है।
बलवंतसिंह कुशवाहा:- उज्‍जैन के तरुण कलाकार कुशवाह मूर्त्तिकार हैं और इन्होंने आधुनिक पद्धति पर अनेक प्रयोग किए हैं।
काष्‍ठ इनका मुख्य माध्यम है, खासकर रेखागत आकृतियों को लयबद्ध भंगिमा प्रदान करने में ये सिद्धहस्त हैं।
भील और वनजारों तथा आदिम जातियों के देवी-देवताओं का इन्होंने दारु-अंकन किया है।
प्रारम्भ में प्राचीन मूर्त्तिकला से इन्होंने प्रेरणा प्राप्‍त की।
इनके परिवार में पीढ़ियों से लकड़ी के ठप्पों और बेलबूटों की छपाई तथा कीमती वस्‍त्रों पर सोने-चाँदी के नर्म तारों से अंकन करने का धंधा चला आ रहा था।
दस वर्ष के अल्पायु में ही इन्होंने अपना परम्परागत पेशा अपना लिया।
ग्वालियर और इन्दौर की औद्योगिक प्रदर्शनियाँ, रायपुर की राजकीय कला प्रदर्शनी तथा उज्‍जैन की कालिदास चित्र एवं मूर्त्तिकला प्रदर्शनी में इन्होंने भाग लिया और पुरस्कृत हुए।
कमलेश शर्मा:- कला-क्षेत्र में कई वर्षों से काम कर रहे है और नई दिशाओं के अन्वेषी हैं।
नई शैली में ये युक्‍त प्रयोगों के क़ायल है अर्थात् युगोचित संरचना प्रदान करने वाली आधुनिकता से मुँह मोड़ कर चलना निरी दक़ियानूसी है।
समय का व्यवधान नई प्रगति अथवा प्रयोगशील प्रवृत्तियों में बाधक नहीं होना चाहिए।
उनमें नये ढंग की व्यंजकता है, पर इसमें संदेह नहीं कि अन्य आधुनिकतावादियों की भाँति इनकी अधिकांश कृतियाँ भावात्मकता से, संवेग से, सौन्दर्य-चेतना से रहित दीख पड़ती है।
वैसे नव्य कला क्षेत्र में इनका कृतित्व नये क्षितिज के दर्शन का परिचायक है।
भाऊ समर्थ:- नागपुर के तरुण कलाकारों में भाऊ सबसे अग्रणी है।
जीवन के संघातों ने इनमें प्रखर संवेदना जगा दी है।
रूढ़िग्रस्त मान्यताओं से विद्रोह, अतियथार्थ का आग्रह, नए विचारों को नए ढंग से प्रस्तुत करने की जिजीविषा, प्रगामी दृष्‍टिकोण और प्रयोग की प्राकाष्‍ठा, ये इनकी विशेषताएँ हैं।
अपनी निर्बन्ध मुक्‍त शैली और प्रयोगाधिक्य के कारण ये काफी प्रसिद्ध होते जा रहे हैं।
भय और असुरक्षा की एक चिपचिपी पर्त्त जो इस युग की देन है, उसने दिल-दिमाग़ को त्रस्त बना दिया है।
अतएव आज का सर्जक कलाकार भी कैसे इन भावनाओं से अछूता रह सकता है।
भाऊ का जीवन बड़ा संघर्षशील रहा है।
दुनियावी उतार-चढ़ाव, आर्थिक और किस्मत की अनवरत कशमक़श ने इनके अन्तर को मसोसा है।
इनकी उद्‍बुद्ध प्राणवत्ता और स्वाभिमान ने कभी झुकना नहीं सीखा, वरन् चोट खाकर वह और भी द्रोह कर उठा।
एक संक्रान्त स्थिति जब दूसरे से कतराकार निकल जाती है तो लगता है ज़िन्दगी सीधी-सादी नहीं, वरन् टेढ़ी-मेढ़ी रेखाओं का एक ढेर है।
वक्र रेखाओं में तड़प होती है टूटन को जोड़ने की।
वे औरों से जुड़ती है तो औरों को जोड़ती भी है।
भाऊ अपनी धरती से पूरी तरह बँधे है।
खासकर अपने पैदाइशी गाँव लाखनी में कुछ समय रहकर वहाँ के निवासियों, वहाँ के खेत, वहाँ के गली-कूचों और माहौल से इन्होंने विशेष प्रेरणा प्राप्‍त की है।
उनके साथ जैसे आत्मसात होकर उनके सुख-दुःख, आशा-निराशा और हर्ष-विषाद के सहगामी हैं।
इनके भावुक व संवेदनशील अन्तर को छूकर उभरे हैं।
अपनी प्रखर मेधा के उन्माद में इन्होंने जो रेखाएँ आँकी उनमें बहुत कुछ कह दिया है।
इनके चित्रण में अनुभूति की विधा, एक खास ‘मूड’, बल्कि कहें कि एक सन्दर्भहीन स्थिति की अन्विति होती है अर्थात् आस-पास के जीवन से प्रभावित जो भीतरी प्रतीति है उसे रूपान्तरित करने की व्याकुलता।
उनके रूप और शिल्प ने अनुभूत को घनीभूत करके उसे अधिकाधिक जीवन्त और गहरा बनाया है।
भाऊ ने निजी कला में बड़े सादे और अनौपचारिक प्रयोग किए हैं।
कागज की कतरने या बचे-खुचे रंग, इन्हीं स्वरूप साधनों से इन्होंने अपनी तीखी धड़कनों को व्यक्‍त किया है।
अधिकतर काले रंगों में ब्रुश के कुछ झपाटों से ही आकृतियाँ उभर आई हैं।
इनकी कोई भी कलाकृति भद्दी, विरूप व भौंडी नहीं, वरन् उसमें कुत्सा का बहिष्कार, करुण का विरेचन और वीभत्स का निषेध है।
इन्होंने बड़ी खूबी से नृत्य-लय का निरूपण भी अनेक चित्रों में किया है।
ये चित्र विघटित मूल्यों या खंडित आस्था के नहीं, सुन्दरता के धरातल पर सिरजे गए हैं।
प्रभाकर माचवे:- नागपुर के प्रतिभासम्पन्‍न लेखक माचवे कला में भी रुचि रखते हैं और इन्होंने शौक़िया रेखाचित्र बनाए हैं।
अपने साहित्य की भाँति कला में भी ये मानव की समानता के क़ायल हैं।
आज के संत्रास के वृहद् आयामों में वेदनानुभूति ही रंग एवं रेखाओं में गूँजती मुखर आवाज़ है जिसमें कलाकार को एक मानवीय संदेश सुन पड़ता है।
इन्होंने ज़िन्दगी की इस थकान भरी डगर पर चलते राही, अनवरत संघर्षशील मज़दूर, कामग़र, वक़्त के हर पहलू में बदकिस्मती से जूझने वाले गरीब, दुखियारे लोग ही अधिक चित्रित किए हैं।
रंगों की तड़क-भड़क में नहीं बल्कि बेहद सादी, अनौपचारिक पद्धति पर काली स्याही में इन्होंने अपनी अन्तरंग भावनाओं को कुछेक मोटी-पतली रेखाओं में रूपायित कर दर्शाया है।
नामदेव बालीराम दिखोले:- उदीयमान प्रतिभा के कलाकार हैं और बम्बई में प्रशिक्षण लेने के पश्‍चात् हाल्दानकार, देवलालीकर और मासो जी जैसे सुप्रसिद्ध कलाकारों के तत्त्वावधान में कार्य करते रहे।
इन्होंने नेपाल की यात्रा की और वहाँ के दृश्यांकनों के स्केच और पेंटिंग बनाई।
इन्होंने नागपुर में दिखोले आर्ट इंस्टीट्‍यूट की स्थापना की है जहाँ ये प्रिंसिपल के बतौर नई पीढ़ी में कला के संवर्द्धन में चेष्‍टाशील हैं।
नगरकर:- बम्बई के जे० जे० स्कूल आफ आर्ट और नागपुर में इन्होंने कला का प्रशिक्षण प्राप्‍त किया।
तूलिकाघातों और रंग-संयोजनों में ये निपुण हैं।
मध्य-प्रदेश के प्रायः सभी प्रमुख नगर एवं कस्बों में उत्साही कलाकारों का एक बड़ा ग्रुप कार्यरत है जो प्राच्य एवं पाश्‍चात्य टेकनीक के माध्यम से कितनी ही नव्य प्रणालियों का आविष्कार कर रहा है।
ग्वालियर के तरुण कलाकार विजय मोहिते ने किसी स्कूल या कालेज में शिक्षा ग्रहण नहीं की, वरन् स्वयं साधना द्वारा कला पथ प्रशस्त किया।
ये आधुनिक शैली में रुचि रखते हैं और इन्होंने मौलिक प्रयोग किए हैं।
इसके अतिरिक्‍त अजय कुमार वास्वानी, जो सिंधी है, पर ग्वालियर साधना भूमि रही है।
कृष्ण मुरारी लाल गुप्‍ता, जो आगम के हैं, पर काव्य की शिक्षा ग्व्यालियर महाविद्यालय में सम्पन्‍न हुई है।
लक्ष्मण आत्माराम यादव- बम्बई में अर्से तक रहकर अब ग्वालियर में टेक्सटाइल डिज़ाइनर के रूप में काम कर रहे हैं।
मिर्ज़ा इस्माइल बेग ने धार और उज्‍जैन के कला महाविद्यालय के पश्‍चात् बम्बई के सर जे० जे० स्कूल आफ आर्ट में इन्होंने शिक्षा प्राप्‍त की।
ग्वालियर, रायपुर, मसूरी के अलावा कनाडा और मिस्र में भी इनके चित्रों का प्रदर्शन हुआ है।
मध्य प्रदेश का कलाग्रुप प्रगतिशील एवं साधनाशील कलाकारों का एकीभूत प्रयास है, जिसने प्राचीन-अर्वाचीन कलादर्शों को अग्रसर किया है।
नवल जायसवाल, सुरेश चौधरी,, भावसार, सच्‍चिदा, वाजिदअली आदि अनेक नये एवं तरुण उत्साही नौसिखिए अब परिपक्‍व कलाकारों की श्रेणी के अन्तर्गत आते जा रहे हैं और सामूहिक प्रयास से अपना एक पृथक पथ प्रशस्त करते जा रहे हैं।
स्वप्‍निल रंगीनियों और प्राकृतिक सौन्दर्य-श्री की मस्ती से झूमता पंजाब जहाँ के सरसब्ज़, शोख़ वातावरण में बसी हुई खुशबू ने न जाने कितने उन्मुक्‍त स्वप्‍नद्रष्‍टा कलाकारों को अभिभूत किया।
वहाँ के बिखरे नैसर्गिक सौन्दर्य ने कला का नित-नया श्रृंगार किया, खिलते सदाबहार फूलों के मुस्कान की ओर यहाँ की अँगड़ाई लेती, लहर-लहर उठती स्वप्‍नमयी सुहागिन धरती ने कोमल कल्पना मुखरित की।
इसी के अंचल में किसी समय काँगड़ा शैली का जन्म हुआ था जो कोमल भावोद्रेक, मस्ती भरी चुहल, खुली आबोहवा, रंगों व रेखाओं के नये रुझान को लेकर भारतीय कला की एक सशक्‍त परम्परा सिद्ध हुई थी।
देश की तर्ज़े अदा के अनुरूप इस कला में कुछ ऐसे मनमोहक रंग उभरे जो देखने वाले की निग़ाह की तहों में उतरते चले जाते हैं।
आधुनिक काल में पुनरुत्थान आन्दोलन के समानान्तर इसी धरती की बेटी अमृत शेरगिल ने कला में युगांतर उपस्थित किया और देश-विदेश के सम्सिश्रित रूपों को मौलिक साँचों में ढालकर चित्र-सृष्‍टि की।
यायावर के रूप में उसने खुद बहुत कुछ सीखा।
उसे अपने ज्ञान का एहसास था।
इस सृजन-प्रक्रिया से दो विभिन्‍न उपलब्धियाँ सामने आई।
एक तो अपने तजुर्बों से हासिल की हुई ज़िन्दगी में जहाँ कहीं भी और जो कुछ भी अर्थ पूर्ण है उसे उसके समूचे परिवेश के भीतर से पकड़ना।
दूसरे उसका गाँव, उसकी जन्म भूमि, उसका कस्बा, उसका अंचल, वहाँ के लोग, वहाँ की सामाजिक परिस्थितियों को अभिव्यक्‍ति देने की चेष्‍टा।
यही वस्तुतः उसका निजत्व एवं व्यक्‍तित्व है।
समरेन्द्रनाथ गुप्‍त:- सर्वप्रथम पंजाब में कला औपचारिक प्रसार करने वालों में समरेन्द्र नाथ गुप्‍त का नाम अग्रगण्य है।
ये अवनीन्द्रनाथ ठाकुर के वरिष्‍ठ शिष्यों में से थे जो पंजाब में बंगाल स्कूल की प्रचलित प्रणालियों को प्रचारित करने आए थे।
कला केवल फैशन के लिए नहीं बल्कि सच्‍ची अनुभूति के स्तर पर सिरजी जानी चाहिए।
आधुनिक कला के इसी मूल स्वर और आन्दोलन को लेकर ये यहाँ आए थे।
इनके चित्रण में वैसी गूढ़ता न थी, पर अभिव्यक्‍ति-वैचित्र्य था जो वहाँ के देश-काल के अनुसार था।
उनके चित्रों में रेखा-सौन्दर्य, लयमय चारुता और रूप-सौष्‍ठव की सान्द्रता थी जो ‘कोयल की कूक’, ‘सम्मोहन’, ‘प्रेरणा’, ‘दिये की बुझती लौ’ ‘हमाम’ जैसी कृतियों में द्रष्‍टव्य है।
नानाविध शैलियों एवं टेकनीक में उनका सृजन-शिल्प एवं रचना-नैपुण्य है, जो काल्पनिक स्वप्‍न-सृष्‍टि का आकर्षण लिये है।
सरदार ठाकुर सिंह:- विश्‍वविश्रुत कलाकार, कवि एवं दार्शनिक निकोलस रोरिक ने एक बार लिखा था- ‘अमृतसर के सरदार ठाकुर सिंह भारत के विराट् सौन्दर्य के द्रष्‍टा कलाकार हैं।
वे अपनी महान् मातृभूमि से बहुत प्यार करते हैं।
अपनी यात्राओं के दौरान वे भारतीय जीवन के विभिन्‍न पहलुओं का चित्रण करते हैं।
ऐसे कलाकार के प्रति, जिसने हमारे समक्ष भारत की झाँकी प्रस्तुत की हैं, हम बहुत कृतज्ञ हैं।
समस्त सौन्दर्य प्रेमियों और जीवन जिज्ञासुओं के लिए उनकी कृतियाँ प्रेरणाप्रद हैं।
भारतीय पर्वतों, नदियों, झीलों, नगरों, मैदानों, प्राकृतिक दृश्यों, चतुर्दिक् बिखरे रूपों का इतना सुन्दर और अभूतपूर्व चित्रण इनकी तूलिका द्वारा हुआ है कि गुरुदेव टैगोर कभी-कभी भावावेश में इनके चित्रों को प्रकृति-उपासकों और कला-प्रेमियों को दिखाया करते थे।
इनके पिता की इच्छा थी कि ये इंजीनियर बने और इस उद्देश्य की पूर्ति के लिए सोलह वर्ष की आयु में लाहौर के विक्टोरिया डायमेंड जुबिली टेकनिकल इंस्टीट्‍यूट में भेज दिये गए।
किन्तु वहाँ केवल ड्राइंग की टेकनीक सीखकर अपने निवास स्थान के एक प्रसिद्ध चित्रकार मोहम्मद आलम के साथ ये बम्बई चले गए।
यहीं इनकी एच०मजूमदार से भेंट हुई।
रवीन्द्रनाथ ठाकुर के तत्त्वावधान में भी ये कार्य करते रहे जिसके फलस्वरूप इनकी कला में एकदेशीयता का समावेश हुआ।
सन् 1935 में ये अमृतसर आकर बस गए।
वहाँ केवल कला के स्तर को ही समुन्‍नत करने के चेष्‍टा नहीं की, प्रत्युत इंडियन एकेडेमी आफ फाइन आर्ट्‌‌स को सशक्‍त एवं समर्थ बनाया।
इस संस्था की स्थापना एक कलाकार द्वारा हुई थी और कई वर्षों तक वह कला के प्रचार एवं प्रसार में लगी रही।
ठाकुर सिंह के सुन्दर कलात्मक चित्रों से कई राजाओं के महल सुशोभित हैं।
उदयपुर के जगनिवास महल में इनके द्वारा छत चित्रित कराई गई है।
