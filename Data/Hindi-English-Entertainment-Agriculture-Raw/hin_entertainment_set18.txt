इस पुस्तक का उद्देश्य हमारे देश के ग्रामीण समाज के मनोरंजन के साधन की उस कला को उजागर करना है जिसका भारतीय लोकमानस में अत्यन्त लोकप्रिय स्थान है ।
वस्तुतः स्वांग या नौटंकी लोक - नाट्य का एक जन - प्रिय रूप है ।
इसे एक प्रकार के सामूहिक अभिनय अथवा समूह नृत्य के रूप में भी प्रस्तुत किया जाता है जिसमें पुरुष पात्रों की बहुलता होती है ।
इसमें स्त्री - पुरुष पात्र जोड़ों में अभिनय करते हैं , नाचते - गाते और हँसी - ठिठोली भरे गीत गाते हैं ।
उनके साथ - साथ गाने - बजाने वाले लोग उनके किसी मार्मिक स्थल की पंक्ति या वाक्य को पकड़ कर उस लय में आत्म विभोर होकर ढोल मजीरा और नगाड़ा ज़ोर-ज़ोर से बजाते हैं ।
इन स्वांगों में नृत्य , गीत , लय व संवाद की प्रधानता होती है ।
इनका रंगमंच खुला होता है , किन्तु रंगमंच का बंधन या औपचारिकता नहीं होती ।
बारी - बारी से स्वांगी अपना-अपना स्वांग दिखाते हैं ।
इस प्रकार गांवों में रात - रात भर स्वांग चलते रहे हैं ।
प्रायः शादी - ब्याहों , जन्मोत्सवों , त्योहारों , फसल के कटने पर और सार्वजनिक कार्यों यथा धर्मशाला , कुएं और स्कूल आदि के लिए धन इकट्ठा करने के लिए भी स्वांग नृत्य करवाए जाते हैं ।
स्वांग और नौटंकी प्रायः समानार्थी हैं ।
फिर भी कुछ विद्वान इनमें अन्तर मानते हैं ।
उनके मतानुसार नौटंकी भी लोक - नाट्य का प्रमुख रूप है , जिसमें स्वांग की अपेक्षा रंगमंच एक परदे का बनाया जाता है और अभिनेता नेपथ्य से अथवा मैदान से दर्शकों के बीच से होकर आते हैं ।
इसमें स्त्रियों का अभिनय स्त्रियां करती हैं ।
इसमें रंगमंच के एक तरफ गाने - बजाने वाले बैठते हैं और दूसरी तरफ से अभिनेता मंच पर आते हैं ।
नौटंकी या स्वांग के कथानक प्रायः प्रणय , वीरता एवं साहसपूर्ण घटनाओं से भरे होते हैं ।
हमारी ग्रामीण जनता को कथा विशेष की जानकारी इन्हीं स्वांग व नौटंकियों से मिलती है ।
कला प्रकृति और जीवन की रसात्मक अभिव्यक्ति है ।
सत्य को सुन्दर और प्रभावशाली ढंग से व्यक्त कर देने में ही उसकी सार्थकता है ।
जीवन की जो भौतिकता हमारी अन्तश्चेतना पर आवरण डालती जा रही है उससे कला ही त्राण दिला सकती है ।
वही हमारी भाव सत्ता से विस्तार और अभ्यास देकर हमारे जीवन की पूर्णता की सिद्धि करा सकती है ।
हमारे जीवन में इस कला के विकास के स्पष्टतः दो क्षेत्र हैं - एक नागरिक जीवन और दूसरा लोक - जीवन ।
अतः कला के जो दो रूप परस्पर एक दूसरे को प्रभावित करते हुए भी पृथक - पृथक विकसित होते हैं , वे हैं , नागरिक जीवन की शिष्ट कला और लोक - जीवन की अमर कला ।
इन दोनों की नाट्य विधाओं को साहित्यिक नाटक और लोक - नाटक कहते हैं ।
लोक - नाटक , लोक जीवन से सम्बन्धित होते हैं ।
इन लोक - नाटकों के नौटंकी , भगत , स्वांग , रामलीला प्रभूति अनेक रूप प्रचलित हैं ।
जो कला शताब्दियों से समय के थपेड़े खाती हुई अबाध गति से आगे बढ़ती रही है , जो कला लोक से उपजी और लोक की अपनी कला है , उस कला की उपयोगिता , प्रभावोत्पादकता और महत्व असंदिग्ध है ।
स्वांग शब्द का अर्थ है वेश भरना ।
वेश भरने की यह प्रक्रिया सदैव दो कार्यों के लिए होती रही है - मंच पर अभिनय करने के लिए और गुप्तचर का कार्य करने के लिए ।
कभी - कभी इसका तीसरा रूप देवी - देवताओं के पूजन के समय भी दिखाई देता है ।
विवाह आदि के अवसर पर भी कई रूपों में स्वांग भरकर प्रदर्शन करने की परम्परा है ।
लोक नाटक ‘ स्वांग ’ का सम्बन्ध मंचीय अभिनय के लिए प्रयुक्त वेश भरने की प्रक्रिया से ही है ।
सोलहवीं शताब्दी और उससे पूर्व भी स्वांग शब्द का प्रयोग किसी न किसी प्रकार के अभिनय के लिए किया जाता है ।
नाटक एक मिश्रित कला ( Composite Art ) है जिसमें काव्य , संगीत , चित्र , वस्तु , नृत्य , अभिनय आदि अनेक कलाओं का योग रहा है ।
मानवीय प्रयासों में जब सौंदर्य का योग होता है तब कला अस्तित्व में आती है ।
भारत में कला शब्द का प्रयोग सदा उस विशेष कौशल के लिए होता रहा जिसकी सहायता से मनुष्य की सौंदर्य वृत्ति , बुद्धि कौशल और विवेक का संचार होता है ।
संसार में मनुष्य की इन्द्रियों द्वारा जो भी ज्ञेय , व्यवहार्य तथा उपयोग्य है , उसको सुन्दरतम रूप में ढालना ही कला है ।
स्वांग लोक - नाट्य के विविध रूपों में गिना जाता है ।
लोक - नाट्य भी साहित्यिक नाटकों की भांति एक मिश्रित नाट्य कला है जिसमें नृत्य , संगीत , संवादN_NN - सौष्ठव , काव्य , वाद्य संगीत , अभिनय कौशल आदि कलाओं का योग रहता है ।
साहित्य की एक विधा के रूप में स्वांग निश्चित ही एक कला है ।
भले ही उसमें साहित्यिक नाटकों जैसा संस्कार और परिमार्जन नहीं होता , तथापि उसमें नाटक के सभी तत्व विद्यमान रहते हैं ।
उसमें सत्य के विविध रूपों की मंगलमय रसात्मक अभिव्यक्ति होती है ।
स्वांग इस कसौटी पर खरी उतरने वाली कला है ।
लोक - जीवन के अत्यधिक निकट होने के कारण स्वांगों में जीवन - जगत की जितनी स्पष्ट , मार्मिक अभिव्यक्ति सम्भ्व है उतनी साहित्यिक नाटकों में नहीं ।
कला जीवन के समान्तर बहने वाली धारा है , रुद्ध प्रवाह नहीं ।
व्यस्त औद्योगिक नगर के बीच कला एक रमणीय उद्यान या पार्क के तुल्य है , जिसमें जीवन - जगत के दमघोंटू वातावरण से ऊब कर मानव कुछ समय के लिए त्राण पाता है ।
वह भाव योग की उच्च कक्षा पर पहुंच कर , अहं के संकुचित गहरे कुएं से निकल कर बृहत्तर महाजीवन का सानिध्य प्राप्त करता है ।
दिन भर की शारीरिक थकान दूर कर जीवन को नई स्फूर्ति प्रदान करने वाली इस लोक नाट्य - कला की सत्ता - महत्ता को अस्वीकृत नहीं किया जा सकता ।
मनोविनोद , कला की सबसे पहली उपयोगिता है ।
कला की उपयोगिता का यह तत्व ही स्वांग की वह विशेषता है जो युग - युगान्तर से इस कला को जीवित रहने और पनपने की शक्ति प्रदान करता चला आया है ।
इसके प्रदर्शन में आदि से अन्त तक मनोविनोद के लिए पर्याप्त सामग्री उपलब्ध होती रहती है ।
कला का कोई सुनिश्चित और स्थिर रूप नहीं है ।
विद्वानों ने अध्ययन की सुविधा के लिए कलाओं के दो वर्ग बनाए हैं - ललित कला तथा उपयोगी कला ।
उपयोगी कलाओं का सम्बन्ध हमारे दैनिक जीवन की नानाविध भौतिक आवश्यकताओं से रहता है ।
दूसरी ओर ललित कला का संबंध मानव की अन्तश्चेतना और सौंदर्य वृत्ति से रहता है ।
स्वांग एक ललित कला है , बल्कि स्वांग को ललित कला की त्रिवेणी कहा जा सकता है ।
स्वांग में संगीत , काव्य और अभिनय तीनों का अपूर्व संगम है ।
संगीत का माधुर्य , काव्य की कलात्मकता तथा अभिनय की मार्मिकता स्वांग को एक ऐसी प्रभावशाली कला का रूप प्रदान करते हैं जो इनको गीतिनाट्य की कोटि के स्तर पर ले आती है ।
ये स्वांग न केवल हमारी आनंद वृत्ति को संतुष्ट करते हैं अपितु उनमें लोक कल्याण और लोकसंग्रह का पक्ष भी निहित रहता है ।
अधिकांश स्वांगों को देखकर हमारी सामाजिक चेतना जागृत हो जाती है और हम अपने सामाजिक जीवन को श्रेष्ठतर बनाने की दिशा में सोचने लगते हैं ।
इस प्रकार ये स्वांग हमें व्यक्ति निर्माण एवं समाज निर्माण दोनों के लिए पर्याप्त बोध देते हैं ।
यह बोध इतना सरस , इतना निश्छल और संगीतमय होता है कि वह हमें उपदेश या शिक्षा जैसा नहीं लगता ।
स्वांग हमारे सामने जो बोध प्रस्तुत करता है उसका आधार कभी इतिहास होता है , कभी पुराण और कभी हमारे दैन्य जीवन की प्रख्यात घटनाएं ।
‘ लीलोचमन ’ , ‘ हमारा हिन्दुस्तान ’ , ‘ भारत - चीन ’ , ‘ सुभाष बोस ’ , ‘ गरीब हिन्दुस्तान ’ आदि कुछ ऐसे स्वांग हैं जो युग बोध की दिशा में जनता को सचेत करते हैं ।
‘ पूरणमल ’ , ‘ गोपी चन्द ’ , ‘ चन्द्रहास ’ , ‘ सत्यवान - सावित्री ’ आदि स्वांग भारतीय संस्कृति के उस गौरवशाली पक्ष को प्रस्तुत करते हैं जो वैराग्य , तपस्या , त्याग , दान और बलिदान की प्रभा से प्रदीप्त हैं ।
‘ अमर सिंह राठौर ’ , ‘ यशवन्तसिंह ’ , ‘ छत्रपति शिवाजी ’ , ‘ दयाराम गूजर ’ , ‘ पृथ्वीराज चौहान ’ , ‘ क्षत्राणी दुर्गावती ’ आदि अनेक ऐसे स्वांग हैं जो आज भी दर्शक के रक्त में ओजपूर्ण ऊष्मा का संचार करते हैं ।
इन स्वांगों को देखकर दर्शकों का मन वीरता और पौरुष से भर जाता है , उनकी भुजाएं फड़कने लगती हैं ।
स्वांग के रचयिता ग्रामीण कलाकार हैं ।
इन ग्रामीण कलाकारों ने नाट्य शास्त्र के विधि विधानों की ओर ध्यान नहीं दिया और न ही उनके पास इतनी शिक्षा थी ।
स्वांगी तो अपने उद्देश्य की पूर्ति के लिए यथार्थ स्थितियों के प्रदर्शन में तल्लीन रहते हैं ।
समाज की कुरीतियों पर व्यंग्य करने और शक्तिशाली अधिकारियों के विरुद्ध पीड़ितों का ध्यान आकर्षित करने का सर्वप्रथम श्रेय इन्हीं प्रतिभाशाली ग्रामीण नाट्यकारों को मिलना चाहिए ।
आज सभ्य एवं सुसंस्कृत कहे जाने वाले नाटककार धूल - धूसरित ग्रामीण जीवन के साथ एकरस नहीं हो सकते ।
इस स्थिति में वे उनके पास नहीं पहुंच सकते , उनके सुख - दुख को नहीं समझ सकते और न ही वे इस ग्रामीण समाज , जो कि भारत का पचासी प्रतिशत भाग है , के ह्रदय को ही छू सकते हैं ।
स्वांगी रामायण और महाभारत , श्रीमद्भागवत और विविध पुराण , इतिहास और लोक - वार्ता पर आधारित चिरविश्रुत कथाओं में समयानुकूल कल्पना का पुट मिलाकर इन स्वांग नाटकों का निर्माण करता चला आ रहा है ।
जीवन के सभी क्षेत्रों में जनता का मनोरंजन तथा उसकी रुचि का परिष्कार करना ही उसका उद्देश्य रहा है और उसकी पूर्ति हेतु इस लोक कलाकार ने मानव जीवन के सभी पक्षों को अपनी कला का माध्यम बनाया है ।
स्वांगों में लोक - जीवन को संयत और सुखी बनाने का प्रयास रहता है ।
इनका निर्माण सामूहिक आवश्यकताओं , प्रेरणाओं के कारण होता है ।
अतः ये अपने में लोक - कथाओं , लोक - विचारों और लोकतंत्रों को समेट कर चलते हैं ।
स्वांग जनसमूह की भावना एवं अनुभूतियों का प्रदर्शन करते हैं , व्यक्ति का नहीं ।
स्वागों में सामाजिक जीवन का चित्रण बड़े ही गहरे रंगों में किया जाता है ।
वर्तमान सामाजिक जीवन की विषमताओं पर तीखे व्यंग्य प्रहार स्वांगों में भरे पड़े हैं ।
‘ लीलामोचन ’ में विभाजनकालीन हिन्दु - मुस्लिम साम्प्रदायिकता का सजीव वर्णन किया गया है ।
स्वांगों के कथानक शिथिल होते हैं ।
आरम्भ में कथा की गति में शिथिलता होती है किन्तु बाद में धीरे - धीरे उसकी गति में वृद्धि होती जाती है ।
स्वांगों के पात्रों में स्थानीय विशिष्टता रहती है किन्तु उसके साथ ही उनमें प्रायः वर्गगत विशिष्टता एवं गुणों की योजना भी पाई जाती है ।
प्रत्येक पात्र किसी सामाजिक प्रवृत्ति विशेष का प्रतिनिधित्व करता है ।
स्वांगों की एक महत्वपूर्ण विशेषता यह है कि इनके झीने रंगमंच से भारतीय लोक - जीवन का शताब्दियों का इतिहास झांकता दिखाई देता है ।
स्वांगों का रंगमंच आडम्बर रहित होता है ।
वह चारों ओर से खुला होता है ।
केवल तख्तों का बना होता है जिसमें पात्रों का प्रवेश एवं प्रस्थान की कोई योजना नहीं होती और न ही उनके बैठने का कोई निश्चित स्थान होता है ।
दृश्य एवं अंक विधान की कोई योजना इनमें नहीं होती ।
समस्त कार्य स्वयमेव क्रमानुसार चलते रहते हैं ।
लोक - नाट्य के इस रूप में पद्य की प्रधानता रहती है ।
इसीलिए इन्हें लोक - गीति नाट्य भी कहा जाता है ।
सरस गीतों के माध्यम से मनोरंजन के साथ नीति धर्म के उपयोगी सिद्धांतों को हृदयंगम कराना इनका मुख्य उद्देश्य रहता है ।
जिस प्रकार स्वांगी नाट्यकला के विशिष्ट नियमों , रुढ़ियों एवं अन्य परम्पराओं से मुक्त रहता है उसी प्रकार इन स्वांगों की भाषा भी व्याकरण के नियमों एवं सिद्धांतों के बंधन से मुक्त रहती है ।
इनकी भाषा जनमानस की भाषा होती है ।
इसमें साहित्यिकता एवं अलंकृति भले ही न हो , लोकमानस को छूने की शक्ति अवश्य होती है ।
‘ भाषा बहता नीर ’ उक्ति के अनुसार स्वांगों की भाषा और अभिव्यक्ति गतिशील होती है ।
जाने - पहचाने कथा - प्रसंगों के माध्यम से ये स्वांगी मनोविज्ञान की भूल - भुलैया से अपरिचित होते हुए भी मानस वृत्तियों का सहज प्रकाशन करने में अपरिचित समर्थ हैं ।
लोक - जीवन किसी निश्चित रुढ़िबद्ध धारा में होकर किसी निश्चित दिशा की ओर ही उन्मुख नहीं होता , उसकी गति अनेकविध है और उसका विस्तार अत्यंत व्यापक ।
लोक - जीवन की यही अनेकविधता अपने असंख्य एवं विविध रूपों में लोक - साहित्य में अभिव्यक्त होती है ।
जन - जीवन में दृष्टिगत होने वाली अनेकमुखी विविधता इन स्वांगों में अभिव्यक्त हुई है ।
रस के आधार पर यदि स्वांगों का वर्गीकरण किया जाए तो समूचे स्वांग साहित्य के चार वर्ग किए जा सकते हैं ।
वीर पूजा एवं श्रृंगार प्रियता हिन्दी - भाषी प्रदेश के लोकरुचि के प्रमुख उपादान हैं ।
तीसरे स्थान पर आती है भक्ति ।
भक्ति को लेकर लिखे जाने वाले स्वांगों में शान्त रस की ही प्रधानता है ।
वीर रस को लेकर भी जो स्वांग लिखे गए हैं उनमें भी दान वीरता , धर्म वीरता और युद्ध वीरता में से धर्म वीरता और युद्ध वीरता के ही भाव अधिक गहरे रंगों में अभिव्यक्त किए गए हैं ।
वीर रस प्रधान स्वांगों में शक्ति और शौर्य का वर्णन किया गया है ।
वीर योद्धा के युद्धोन्माद के चित्र बड़े ही प्रभावशाली ढंग से प्रस्तुत किए गए हैं ।
जिस प्रकार भारत - चीन युद्ध स्वांगी के नेत्रों से ओझल न हो सका , उसी प्रकार भारत - पाक संघर्ष भी उसकी लेखनी से अछूता न रहा ।
परिणामस्वरूप , ‘ पाकिस्तान की मरम्मत ’ और ‘ के चूहे ’ स्वांग जनता के सम्मुख आये ।
इन स्वांगों में जहां एक ओर पाकिस्तान पर भारत की विजय दिखलाई गई है वहां दूसरी ओर ख्याति प्राप्त सभी भारतीय सैनिकों के युद्ध कौशल की भी भूरि - भूरि प्रशंसा की गई है ।
इतना ही नहीं अपितु ‘ पाकिस्तान की मरम्मत ’ स्वांग में तो भारतीय सैनिकों के जीवन पर भी कहीं - कहीं प्रकाश डाला गया है ।
धर्म वीरता , दान वीरता और दया वीरता तीनों एक दूसरे से संबद्ध हैं ।
दान और दया दोनों ही धर्म के विषय हैं ।
‘ सत्यवादी हरिश्चंद्र ’ , ‘ मोरध्वज ’ , ‘ नरसी का भात ’ , ‘ वैराट पर्व ’ आदि स्वांगों में उक्त तीनों प्रकार की वीरता के दर्शन किए जा सकते हैं ।
ये स्वांग सत्य और न्याय की रक्षा के लिए किए जाने वाले वैयक्तिक संघर्षों की कहानी को प्रस्तुत करते हैं ।
उपरोक्त सभी स्वागों के नायक आदर्शवादी पात्र हैं और अंततोगत्वा उन्हें उनके अभीष्ट की फल प्राप्ति हुई है ।
श्रृंगार रस की पूर्ण छटा उन स्वांगों में दिखाई देती है जो प्रसिद्ध प्रेम कथाओं को आधार मानकर लिखे गए हैं ।
जहां शिष्ट नाटकों में श्रृंगार का वियोग - पक्ष अधिक सशक्त रूप में चित्रित हुआ है वहां इन स्वांगों में संयोग पक्ष को अधिक प्रभावशाली रूप में प्रस्तुत किया गया है ।
स्वांगों में जहाँ एक ओर श्रृंगार की उद्दाम भावनाओं की अभिव्यक्ति हुई है , वहां दूसरी ओर भक्ति सम्बन्धी स्वांगों में शान्त रस की प्रधानता दिखाई देती है ।
शान्त रस प्रधान स्वांगों में भक्ति और वैराग्य के साथ - साथ अनेक उदात्त मानव - मूल्यों की अभिव्यक्ति हुई है ।
‘ मोरध्वज ’ स्वांग में जब राजा मोरध्वज दो साधुओं ( श्री कृष्ण और अर्जुन ) को अपने इकलौते बेटे धीरध्वज को उनके शेर का भोजन बनाने की सम्मति दे देता है तो यह मानकर कि धीरध्वज में आधा हिस्सा रानी का भी है , वह रानी की सम्मति लेने जाता है ।
‘ सत्यवादी हरिश्चंद्र ’ , ‘ सत्यवान RD_PUNC सावित्री ’ आदि स्वांग भी शान्त रस के ही उदाहरण हैं ।
स्वांगी के नेत्र चारों तरफ घूमते रहते हैं ।
उसकी दृष्टि पैनी होती है और पकड़ गहरी ।
यही कारण है कि ऐसी कोई भी घटना जिसे वह लोक रंजन और लोक - संग्रह के लिए उपयुक्त समझता है , चुन लेता है और उसी पर स्वांग रच डालता है ।
स्वांगी अपने स्वांग की कथावस्तु अनेक स्रोतों से प्राप्त करता है ।
अतः कथा स्रोतों के आधार पर भी स्वांगों का विभाजन किया जा सकता है ।
स्वांगों की कथावस्तु के तीन स्रोत हैं - पुराण , इतिहास और समाज ।
लोक - साहित्य के प्रासाद का निर्माण धर्म की सुदृढ़ नींव पर ही हुआ है ।
धर्म जन साहित्य का बल और सम्बल है ।
धर्म की प्रेरणा से ही लोक - साहित्य की सृष्टि हुई है ।
धर्म ने इस साहित्य के निर्माण में पृष्ठभूमि का काम किया है ।
पौराणिक स्वांगों की रचना का उद्देश्य धार्मिक भावनाओं का प्रसार करना है ।
इन स्वांगों के उद्देश्य केवल मनोरंजन करना ही न होकर जनता में धार्मिक भावनाओं को जगाना है ।
इनमें उपदेश का तत्व ही प्रधान होता है ।
ये स्वांग भारतीय संस्कृति के उदात्त पक्ष को प्रस्तुत करते हैं ।
स्वांगियों ने पुराणों की केवल उन्हीं कथाओं को लिया है जो जनोपयोगी हैं और जिनके माध्यम से जनता में आदर्श जीवन की प्रतिष्ठा की जा सकती है ।
अनेक स्वांग प्रेमाख्यानक भी हैं ।
नल - दमयंती एवं ऊषा - अनिरुद्ध के प्रेम लौकिक प्रेम हैं ।
उनको सामान्य प्रेम के धरातल से उच्च सत्यवान - सावित्री के आदर्श प्रेम के समान स्थापित नहीं किया जा सकता ।
सत्यवान - सावित्री की कथा में पति - पत्नी के आदर्श लौकिक प्रेम से अधिक कुछ और अलौकिक तत्व है जिसके सम्मुख धर्मराज की दुर्दान्त शक्ति भी शिथिल पड़ जाती है ।
नल - दमयंती और ऊषा - अनिरुद्ध की लौकिक प्रेम - गाथा पर रचे गए स्वांग यदि पौराणिक स्वांग माने गए तो केवल इसीलिए कि इनकी कथाएं पौराणिक काल से प्रचलित हैं ।
दूसरा कारण यह भी है कि इन कथाओं के नायक - नायिका मानव होते हुए भी कथा का संचालन प्रमुख रूप से मानवेतर दैवी चरित्रों द्वारा होता है ।
पौराणिक एवं धार्मिक स्वांगों की कथाओं में अलौकिकता का अंश सम्मिलित रहता है ।
दैवी एवं दानवी शक्तियों के संघर्ष में दैवी पक्ष की विजय अवश्यम्भावी है ।
परिणामस्वरूप सत्य की विजय एवं आदर्श में बाधक शक्तियों की पराजय होकर आदर्श का उत्कर्ष ही इन स्वांगों का अंतिम परिणाम होता है ।
असत् पक्ष की क्षणिक सफलता भले ही यहां दृष्टिगोचर हो किन्तु अन्तिम विजय का अनुपम गौरव सत् पक्ष को ही प्राप्त होता है ।
स्वांग साहित्य में ऐतिहासिक स्वांगों की संख्या अधिक नहीं है ।
स्वांगी का ऐतिहासिक ज्ञान इतना अल्प और उसकी शिक्षा इतनी कम होती है कि वह ऐतिहासिक तथ्यों की भूल - भुलैया में नहीं पड़ता ।
वास्तव में यह बात उसके बूते के बाहर की है ।
उसने इतिहास का सम्यक् अध्ययन नहीं किया ।
केवल सुनी - सुनाई ऐतिहासिक घटनाओं को ही उसने अपने स्वांगों के लिए चुना है ।
कुछ ऐसी भी कथाएं हैं जिनका सम्बन्ध उसने जानबूझकर किसी राजघराने से जोड़ दिया है ।
संभवतः उसका विश्वास रहा होगा कि राजाओं से संबंधित कथानकों का जनता पर अधिक प्रभाव पड़ता है ।
यही कारण है कि कुछ सामाजिक कथानकों को छोड़कर अधिकांश स्वांगों के नायक किसी न किसी रूप में राज - परिवारों से सम्बन्धित हैं , ‘ शाही लकड़हारा ’ , ‘ छबीली भटियारी ’ , ‘ सरणदे ’ , ‘ रामा - नन्दमोहना देवी ’ आदि ऐसे ही स्वांग हैं ।
इन कथाओं का कुछ भी सम्बन्ध राज - परिवारों से रहा हो अथवा नहीं , किन्तु स्वांगी ने अवश्य ही इन्हें राजघरानों से संबंधित कर दिया है ।
भारतीय स्वांगों में राज्यों तथा राजघरानों की वास्तविक या काल्पनिक सत्ता लोक के सामन्तवादी संस्कार को प्रकट करती है ।
भारतीय लोक का मूल संस्कार सामन्तवादी है ।
प्रसिद्ध सर्वोदयी नेता धीरेन्द्र मजूमदार ने लिखा है कि हमारे देश का संस्कार सामन्तवादी है , आकांक्षा पूंजीवादी है और पोषण समाजवादी है ।
इतिहास के साथ ही इन स्वांगों में भौगोलिक एवं आर्थिक दृष्टि से भी अध्ययन की पर्याप्त सामग्री भरी पड़ी है ।
विभिन्न स्थानों का वर्णन इन स्वांगों में आया है ।
कितने ही स्थानों की अनेक प्रसिद्ध वस्तुओं का वर्णन आया है जो आर्थिक भूगोल पर प्रकाश डालता है ।
सोने के बर्तन , आभूषण , कंघी तथा दूध से पैर धोना आदि मिथकीय उदाहरण इन स्वांगों में भरे पड़े हैं ।
पौराणिक स्वांगों की ही भांति सामाजिक स्वांग भी अधिक संख्या में लिखे गए हैं ।
इन सामाजिक स्वांगों में कुछ कथाएं तो रूढ़ हैं जिन पर प्रायः सभी स्वांगियों ने स्वांग लिखे हैं ।
जिन्होंने नहीं भी लिखे वे इनकी ख्याति के कारण किसी दूसरे का लिखा स्वांग ही खेलते हैं ।
कारण यही है कि ये कथाएं इतनी प्रसिद्ध हो गई हैं कि उनका नाम सुनकर ही श्रोता का मन हिलोर लेने लगता है क्योंकि वह उक्त कथा से पूर्ण परिचित ही होता है ।
अतः उसे स्वांग के कथानक को समझने में कठिनाई नहीं होती ।
कुछ विदेशी कथाएं भी स्वांग के रूप में प्रस्तुत की गई हैं ।
इनके अतिरिक्त कुछ कथाएं नितान्त नवीन होने के कारण स्वांगियों की कल्पना का फल है ।
रूढ़ कथाओं पर आधारित स्वांगों की संख्या सर्वाधिक है ।
यद्यपि मौलिक कथाओं पर आधारित स्वांगों की संख्या रूढ़ कथाओं पर आधारित स्वांगों की संख्या से कदाचित कम नहीं तथापि मौलिक कथाओं की कल्पना ये स्वांगी कम ही कर पाते हैं ।
इनकी कल्पना शक्ति इतनी उर्वर नहीं होती कि ये किसी नए प्लाट का निर्माण कर सकें ।
किन्तु इसका यह आशय नहीं कि भारतीय स्वांगों में मौलिकता का अभाव है ।
इस वर्ग में आने वाले स्वांग हमारी दृष्टि में सर्वाधिक महत्वपूर्ण हैं ।
सच कहा जाए तो इन्हीं स्वागों में लोकमानस प्रतिबिम्बित हो रहा है ।
लोक - जीवन की जैसी सच्ची , खरी और निर्व्याज अभिव्यक्ति इन स्वांगों में दृष्टिगोचर होती है , अन्य स्वांगों में कम हुई है ।
ये ग्रामीण स्वांगी समाज की कुरीतियों पर व्यंग्य करने और शक्तिशाली अधिकारियों के अत्याचारों के विरुद्ध आवाज उठाने तथा पीड़ितों की आवाज बुलन्द करने में सर्वदा अग्रणी रहे हैं ।
ये इस धरती , इस देहात के कवि हैं ।
ऐसे कितने ही स्वांग हैं जो मनोरंजन के साथ - साथ ज्ञान और शिक्षा के छींटे भी समान रूप से मारते चलते हैं ।
इस वर्ग में हम अधिकांश सामाजिक स्वांगों को रख सकते हैं जिनसे भावुक समुदाय का प्रसादन भी होता है और प्रबोधन भी ।
‘ कान्तासम्मित ’ उपदेश अथवा श्रेय - प्रेय की समन्वित साधना के ये स्वांग आदर्श हैं ।
प्रबोधन एवं मनोरंजन के लिए पृथक प्रयास की आवश्यकता नहीं होती ।
ये दोनों उद्देश्य एक साथ ही सिद्ध हो जाते हैं ।
स्वांग एक नाटक रूप है , यह सर्वसिद्ध ही है ।
इतना ही नहीं अपितु यह जन नाटक ही साहित्यिक नाटकों का जन्मदाता है , यहां तक कि कुछ विद्वानों का मत है - “ जन नाटक की प्रस्तुत शैलियों में स्वांग नाटक विशेष स्थान रखते हैं। "
हिन्दी साहित्य में स्वांग से प्राचीनतर नाटक का उल्लेख शायद ही कहीं मिले ।
स्वांग प्राचीनतर नाटक है , अतः शास्त्रीय नाटकों में प्रचलित अनेक रूढ़ियों के प्रकाश में स्वांग पर विचार किया जा सकता है ।
नान्दी पाठ या मंगल पाठ का उद्देश्य भगवान का स्मरण और आयोजन की निर्विघ्न समाप्ति के लिए भगवान से प्रार्थना का भाव रहता है ।
स्वांगों में शास्त्रीय नाटकों का यह नान्दी पाठ कुछ परिवर्तित स्वरूप में सुरक्षित दृष्टिगोचर होता है ।
स्वांगों के इस नान्दी पाठ में बहुधा दो विषयों की चर्चा होती है ।
स्वांगी प्रथमतः अपने इष्ट की वंदना करता है ।
यह वंदना प्रायः दोहा रूप में होती है ।
इष्ट स्तुति के पश्चात वह अपने गुरु का स्मरण करता है ।
गुरु कृपा में स्वांगी का इतना अधिक विश्वास है कि वह अपनी कोई भी रचना प्रस्तुत करने से पूर्व गुरु की चर्चा करना अनिवार्य मानता है ।
इस नान्दी पाठ की भाषा स्वांग की शेष भाषा से भिन्न होती है ।
इसमें नागरिकता अधिक रहती है और कहीं - कहीं संस्कृत का समावेश भी होता है ।
इतना ही नहीं कुछ स्वांगी तो नान्दी पाठ में हिन्दी का प्रयोग नहीं करते ।
वे उसके लिए संस्कृत के स्तुति सम्बन्धी श्लोक प्रयोग में लाते हैं ।
संस्कृत नाट्यशास्त्र के अनुसार नाटक में नान्दी पाठ की समाप्ति पर रंगद्वार नामक कृत्य सम्पन्न होता है ।
रंगद्वार में नाटक के आरम्भ होने की सूचना रहती है ।
सूत्रधार श्लोक पढ़ कर इन्द्र की ध्वजा की वंदना करता है ।
फिर पार्वती और भूतों की प्रसन्नता हेतु नृत्य करता है ।
इतना होने पर सूत्रधार , विदूषक और सूत्रधार के सेवक में बातचीत होती है ।
इस वार्तालाप के माध्यम से दर्शकों को कथानक की सूचना दे दी जाती है ।
संस्कृत नाट्यशास्त्र में इस कृत्य को ‘ स्थापना ’ भी कहा गया है ।
यह ‘ स्थापना ’ ‘ स्थापक ’ द्वारा होती है ।
स्थापक का कार्य सामाजिकों के प्रति नाटकीय वस्तु अथवा नाटक के मुख्य पात्रों की सूचना देना है ।
स्वांगों में भी यह ‘ रंगद्वार ’ या ‘ स्थापक ’ होता है ।
स्वांग के प्रारम्भ होने की सूचना नगाड़ा बजा कर दी जाती है ।
स्वांग के सभी पात्र कभी - कभी व्यक्तिशः एक - एक करके और सामूहिक नृत्य दिखलाते हैं ।
इस नृत्य को हम रंगद्वार में पार्वती और भूतों को प्रसन्न करने वाले नृत्य का पर्याय कह सकते हैं ।
तत्पश्चात् स्वांग का नायक ( जो सूत्रधार भी होता है ) आकर अपना तथा अपने गुरु का परिचय देता है ।
जनता से प्रदर्शन या अभिनय के मध्य शान्त रहने की अपील करता है ।
तदुपरान्त वह स्वांग की कथा के आरम्भिक अंश को प्रस्तुत करता है ।
इस प्रकार हम देखते हैं कि स्वांग में भी ‘ रंगद्वार ’ होता है , यह बात अलग है कि स्वांग में ‘ रंगद्वार ’ का वह शास्त्रीय स्वरूप न मिलता हो जिसकी चर्चा नाट्यशास्त्र में की गई है ।
नाट्यशास्त्र की दृष्टि से वे वस्तुएं जिनका अभिनय मंच पर वांछित नहीं है , अर्थोपक्षेपक के द्वारा सूचित कर दी जाती हैं ।
स्वांग में नाट्यशास्त्र के इस अर्थोपक्षेपक तत्व को लेकर कुछ चर्चा हुई है ।
प्रायः सभी विद्वान ये कहते हैं कि स्वांग में अर्थोपक्षेपक नहीं होते ।
यदि सूक्ष्म दृष्टि से देखें तो सहज ही ज्ञापित होगा कि स्वांग का वार्ता तत्व ही संस्कृत नाटकों का अर्थोपक्षेपक है ।
इस वार्ता का स्वांग में महत्वपूर्ण स्थान है ।
इसका कार्य कथा को गति प्रदान करना होता है ।
वास्तव में जिन बातों का अभिनय मंच पर न किया जा सकता हो उनका वर्णन इस वार्ता के माध्यम से ही संभव होता है ।
यह वार्ता गद्य तथा पद्य दोनों में ही होती है ।
इस प्रकार हम देखते हैं कि लोक - नाटक स्वांग में किसी न किसी रूप में वे समस्त नाट्य रूढ़ियां अवश्य पाई जाती हैं जिन्हें नाटकों के लिए अनिवार्य बताया गया है ।
साहित्यिक नाटक परिष्कृत एवं सुसंस्कृत नागरिकों का मनोरंजन करते हैं तो स्वांग कृत्रिमता से दूर सीधे सादे प्रकृति की रमणीय गोद में पलने वाले विशाल जन - समूह का ।
स्वांग की कथा ढीली और लचीली होती है ।
प्रदर्शन करते - करते ही स्वांगी आवश्यकतानुसार रागिनियों को घटा - बढ़ा कर अपना प्रदर्शन कर लेता है ।
कभी - कभी समय के अभाव में वह कुछ रागिनियों को हटाकर उनके स्थान पर वार्ता से ही काम चला लेता है ।
यह ठीक है कि कथा को मोड़ आदि देने में स्वांगी पूर्ण स्वतन्त्र होता है , किंतु फिर भी वह कथा की आत्मा को नहीं मरने देता ।
नाटक में अंक विभाजन होता है , स्वांग में ऐसा कुछ नहीं होता ।
दृश्यों और अंकों के स्थान पर उसमें लीला नाटकों की तरह नाटकीय व्यापार के अपने में पूर्ण अंश होते हैं ।
जहां आधुनिक नाटकों में गीतों और नृत्यों का अभाव दिखाई देता है , वहां स्वांग की शक्ति ही गीत और नृत्य में निहित है ।
नाटक का अभिनय स्वांग की अपेक्षा अधिक व्यय साध्य भी होता है ।
नाटक का लेखक नाटक लिखते समय स्थान - स्थान पर आवश्यकतानुसार अभिनय संबंधी रंगमंचीय निर्देश देता है ।
स्वांग - लेखक ये रंग संकेत नहीं देता ।
इसका एक मात्र कारण यही है कि नाटक का लेखक और निर्देशक भिन्न व्यक्ति होते हैं ।
अतः इन रंग - संकेतों से नाटक - अभिनय में निर्देशक को पूर्ण सहायता मिलती है ।
दूसरी ओर स्वांग का लेखक और निर्देशक प्रायः एक ही व्यक्ति होता है ।
रंगमंचीय साज सज्जा के अतिरिक्त स्वांग तथा साहित्यिक नाटक में भाषा संबंधी अंतर भी होता है ।
साहित्यिक नाटकों में भाषा का शुद्ध एवं साहित्यिक रूप ही अपनाया जाता है ।
इतना ही नहीं वहां पात्रानुकूल भाषा पर भी बल दिया जाता है ।
किन्तु स्वांग में तो सभी पात्र प्रायः एक ही भाषा का प्रयोग करते हैं और वह है साधारण जन समाज की भाषा ।
सारांश यह है कि स्वांग में साहित्यिक नाटकों के अनेक गुण होते हुए भी दोनों में कुछ अंतर अवश्य हैं ।
एक यदि किसी राजभवन का सुसज्जित उद्यान है तो दूसरा निर्जन वन में उगे वृक्षों का समूह ।
स्वांग तथा चलचित्र दोनों ही मंचीय प्रदर्शन हैं ।
दोनों का ही संबंध जन - जीवन से है ।
सिनेमा केवल नगर के एक विशिष्ट जन समुदाय तक ही सीमित है , ऐसा आज नहीं कहा जा सकता ।
चलचित्र श्वेत पट पर प्रदर्शित एक छाया चित्र है ।
किन्तु इसके ठीक विपरीत स्वांग के मंच पर हम छाया नहीं अपितु साक्षात वेशधारी व्यक्तियों को देखते हैं ।
स्वांग की सिनेमा के ऊपर एक अन्य विशेषता यह है कि स्वांग में छाया चित्र नहीं होता ।
अस्थिचर्ममय पुतले अपने मनोभावों को प्रकृति सुलभ रीति से अभिव्यक्त करते हैं ।
ये गुड़ का स्मरण करा कर मुंह मीठा नहीं करते ।
ये तो साक्षात् गुड़ की डली हैं ।
चलचित्र स्पष्टतः वैज्ञानिक आविष्कारों की एक कलात्मक उपलब्धि है ।
दूसरी ओर स्वांग और विज्ञान , इन दोनों में कोई संबंध की बात ही दृष्टिगत नहीं होती ।
दृश्य विधान की जो रूपरेखा चलचित्र में अपनाई जाती है , स्वांग में उसका सर्वथा अभाव रहता है ।
अभिनय की दृष्टि से चलचित्र स्वांग की तुलना में श्रेष्ठ है ।
चूंकि स्वांग में स्त्री पात्रों की भूमिका का निर्वाह पुरुष ही करते हैं , इसलिए उनमें चलचित्रों की सी अभिनय संबंधी कोमलता , सूक्ष्मता और मसृणता नहीं होती ।
किन्तु इसका तात्पर्य यह कदापि नहीं कि स्वांग का अभिनय पक्ष प्रभावहीन होता है ।
स्वांग का द्वार सबके लिए खुला रहता है ।
सिनेमा में हम पहले प्रवेश के लिए पैसा व्यय करते हैं और तत्पश्चात चित्र देखते हैं ।
यदि कोई व्यक्ति मनोरंजन चाहता है और उसके पास पैसा नहीं है , तो वह चलचित्र के विशाल कक्ष में प्रवेश ही नहीं कर सकता ।
स्वांग में दर्शक जो भी देता है वह दान स्वरूप ही होता है जो उसकी कला और मनोरंजन की सीमा मापने के बाद ही देता है ।
सिनेमा एक बंद हाल में प्रदर्शित होता है पर स्वांग खुले आकाश के नीचे ।
स्वांग देखने वाले सभी दर्शक चाहे वे निमंत्रित हों अथवा अनिमंत्रित , सब बराबर हैं ।
इससे सिद्ध होता है कि अपने वर्तमान रूप में सिनेमा मनोरंजन की पूंजीवादी व्यवस्था है , जब कि स्वांग समाजवादी , जहां न तो अर्थाभाव बाधक है और न जाति का वर्ग भेद ।
चलचित्र में गीत और दृश्य के बहुधा दो पक्ष देखे जाते हैं - एक हलका प्रचलित ( लाइट ) रूप , दूसरा शास्त्रीय ( क्लासिक ) ।
किन्तु स्वांग में गीत और नृत्य का केवल लोक प्रचलित रूप ही होता है ।
स्वांग में समस्त कथानक की गति कुछ वार्ता के अंशों को छोड़कर रागिनियों पर ही निर्भर करती है ।
किन्तु चलचित्र में कुछ विशिष्ट अवसरों पर नायक - नायिका के हृदयगत भावों के स्पष्टीकरण अथवा वातावरण का सृजन करने के लिए ही गीतों को प्रस्तुत किया जाता है ।
आज के कुछ स्वांगी फिल्मी धुनों के आधार पर भी अपनी रागिनियों की रचना करने लगे हैं और इस प्रकार सिनेमा - संगीत लोक - संगीत को प्रभावित करता चला जा रहा है ।
चलचित्र के चित्र छायाचित्र हैं और स्वांग के चित्र सजीव , सवाक् और सस्पंद हैं ।
इसीलिए तो स्वांग की छाप गाढ़ी , प्रभाव तीक्ष्ण और घाव गहरा होता है ।
फिल्मी अभिनेता फिल्म - निर्माण के कार्य में स्वयं मशीन का एक पुर्जा बन जाता है और अभिनय कला के आन्तरिक आनन्द को धीरे - धीरे खो बैठता है ।
किन्तु स्वांग अभिनेता हजारों की संख्या में बैठी जनता की दाद और वाह - वाह प्राप्त करता है ।
वह दर्शकों को अपनी अभिनय - कला और मधुर कंठ - ध्वनि से आनन्द विभोर कर देता है और दर्शकगण भी उस रस में सराबोर हो जाते हैं ।
सिनेमा में निर्माता , निर्देशक , लेखक , अभिनेता , गायक एवं वादक आदि सभी भिन्न व्यक्ति होते हैं , किन्तु स्वांगी तो स्वयं ही बहुमुखी प्रतिभा वाला व्यक्ति होता है ।
अतः यदि अनेक वैज्ञानिक आविष्कारों के सहयोग से सिनेमा परिष्कृत मंच का अद्यतन स्वरूप है , तो स्वांग भी लोकनाट्य परम्परा की न केवल एक सशक्त कड़ी है अपितु एक सर्वोत्तम नाट्य रूप भी है ।
लोक - नाट्य अपने अनेक रूपों में जनता के सम्मुख आता रहा है ।
विभिन्न प्रदेशों में इसके विभिन्न रूप प्रयुक्त होते रहे हैं ।
प्रायः सभी विद्वान लेखक स्वांग और नौटंकी में कोई भेद प्रस्तुत नहीं करते ।
भेद प्रस्तुत करने का कोई आधार भी नहीं दिखाई देता ।
किन्तु नौटंकी एवं स्वांग को एक ही नाट्य रूप मान लेने पर सबसे बड़ी कठिनाई यह आती है कि स्वांग शब्द के रहते हुए भी नौटंकी शब्द का प्रयोग उस विधा के लिए क्यों हुआ ?
संभवतः नौटंकी बहुत बाद की वस्तु है और रीतिकालीन जनता के मनोरंजनार्थ श्रृंगार - परक कथाओं को अभिनीत करने के लिए इसका प्रचार हुआ ।
डॉ. श्याम परमार के उक्त कथन से स्पष्ट है कि नौटंकियों का प्रयोग श्रृंगारपरक कथाओं को अभिनीत करने के लिए होता रहा है ।
“ नौटंकी " पंजाब की एक सुंदरी नायिका थी ।
उसके जीवन वृत्त पर लिखा गया स्वांग इतना अधिक सफल हुआ कि बाद में जो और स्वांग भी उस शैली में लिखे गे वे भी नौटंकी कहे जाने लगे और यह कथा सभी निकटवर्ती जनपदों में पहुंच गई ।
सिद्धांत की दृष्टि से एक होते हुए भी इनमें आज अभिनय की दृष्टि से थोड़ा अंतर अवश्य आ गया है ।
स्वांग का मंच स्थान विशेष के मध्य में होता है और उसके चारों ओर दर्शक मंडली बैठती है जबकि नौटंकी का मंच एक ओर होता है और उसके तीन तरफ दर्शकगण बैठते हैं ।
यद्यपि नगाड़ा दोनों ही लोकनाट्यों का वाद्य - यंत्र होता है तथापि स्वांग में उसको वह स्थान प्राप्त नहीं जो नौटंकी में ।
नौटंकी में तो नगाड़े पर चोट पड़ी नहीं कि दर्शक दूर - दूर से दौड़े चले आते हैं ।
नगाड़े के बिना नौटंकी की कल्पना भी नहीं की जा सकती ।
स्वांग की तुलना में नौटंकी कुछ परिष्कृत एवं परिमार्जित हो गई है ।
वहां पात्रानुकूल एवं अवसरानुकूल वस्त्र परिवर्तन होता रहता है ।
स्वांग में ऐसा बहुत ही कम देखने को मिलता है ।
यदाकदा यदि वस्त्र परिवर्तन की बात आती भी है तो सम्बन्धित पात्र या तो मंच पर बैठे ही बैठे अथवा तख्त के पास ही नीचे बैठ कर वेश परिवर्तन कर लेता है ।
किन्तु नौटंकियों में वस्त्र या वेश परिवर्तन के लिए अलग ही स्थान बनाया जाता है ।
इतना ही नहीं स्वांग में तो एक नारी एक क्षण लड़की की भूमिका अदा करती तो दूसरे ही क्षण रानी की और तीसरे ही क्षण सास की ।
स्वांगों में स्त्री पात्रों की भूमिका करने के लिए पुरुष पात्र ही होते हैं किन्तु नौटंकी में स्त्री पात्रों की भूमिका स्त्रियां ही करती हैं ।
स्वांगों की भाषा सभी कथानकों में लगभग समान होती है किन्तु नौटंकियों की भाषा कथानक के अनुकूल परिवर्तित होती रहती है ।
उदाहरणार्थ यदि नौटंकी का कथानक किसी मुगल सम्राट पर आधारित है तो उसकी भाषा में उर्दू का प्रयोग अधिक होता है और यदि कथानक किसी हिन्दू सम्राट अथवा परिवार पर आधारित है तो उसमें हिन्दी भाषा के शब्दों का प्राचुर्य मिलेगा ।
युद्ध आदि के दृश्य नौटंकियों में तलवार तथा ढाल आदि के साथ दृश्य व्यापार के रूप में दिखलाए जाते हैं किन्तु स्वांगों में ऐसे दृश्यों को वार्ता आदि में ( सूच्य व्यापार के रूप में ) कह भर दिया जाता है ।
‘ भगत ’ जैसा कि इसके नाम से ही स्पष्ट है कि भक्ति प्रधान मंच था ।
मध्य काल से भगत का मंच बहुत प्रसिद्ध रहा है ।
‘ आइने अकबरी ’ के अनुसार ‘ भगत ’ कीर्तन के समान संगीत है , परन्तु उसमें विभिन्न प्रकार की वेशभूषा धारण करके साधारण स्वांग का प्रदर्शन किया जाता है ।
भगत का यह मंच मध्य काल से आज तक जीवित और जागृत चला आ रहा है , किसी न किसी रूप में जन - मन का रंजन करता आया है ।
आजकल मथुरा , वृन्दावन और आगरा इस मंच के गढ़ हैं ।
आज के भगत और स्वांग में मुख्य भेद तो यह है कि भगत अव्यावसायिक परम्परागत अखाड़ों द्वारा या तो मनोरंजनार्थ अथवा दूसरे अखाड़े की प्रतिद्वंद्विता के रूप में प्रदर्शित किए जाते हैं ।
इन प्रदर्शनों के हेतु आयोजक स्वयं हजारों रुपया अपने पास से या संग्रह करके व्यय करते हैं ।
स्वांगों का प्रदर्शन व्यावसायिक आधार पर किया जाता है ।
भगत के किसी अखाड़े में सम्मिलित होने के लिए भी पहले सम्मिलित होने वाले को उस्ताद की शिष्यता स्वीकार करनी पड़ती है और उस्ताद को पगड़ी बांधकर अखाड़े के शेष व्यक्तियों को मिठाई बांटनी पड़ती है ।
स्वांग मंडलियों में ऐसी कोई रूढ़ परिपाटी नहीं है ।
इनाम की परम्परा स्वांग में भी है परन्तु यहां यह इनाम प्रायः एक रुपया या दो रुपया होता है , इससे अधिक नहीं ।
भगत में स्वयं अखाड़े के सदस्य भी कलाकारों को पारितोषिक देते हैं किंतु स्वांग में ऐसी प्रथा नहीं ।
भगत के आरम्भ में देवी की ज्योति व थापा रखने और भगवती को मनाने की परम्परा है ।
भगत के आरम्भ में पहले गणेश नाचते हैं और अखाड़े के उस्ताद मंच पर उनका पूजन करते हैं ।
स्वांग में ऐसी परम्परा नहीं है ।
वहां न घी का दीपक आदि जलता है और न समाप्ति पर कोई विशेष व्यवस्था की जाती है ।
भगत में जो व्यक्ति , अखाड़े के लिए भगत लिखकर देता है , गुरु कहलाता है ।
भगत का लेखक जहां धार्मिकता की ओर रुझान तथा अश्लील श्रृंगारिकता से बचाव की भावना लेकर चलता है , वहां स्वांग का लेखक इस बात का विशेष ध्यान नहीं रखता ।
स्वांगों में प्रसंगानुकूल कई बार श्रृंगार अधिक भी हो जाता है ।
यह अंतर इन दोनों के लिखित रूप में ही नहीं अपितु प्रदर्शन में भी साफ झलकता है ।
रामलीला भारतवासियों की धार्मिक मनोवृत्ति की प्रतीक है ।
सम्पूर्ण देश में ये भारतीय संस्कृति की एकता स्थापित करने में बड़ी सहायक रही है ।
भक्तिकाल में इसका प्रचार जोरों पर था ।
अवध , मिथिला और काशी में रामलीला का विशेष प्रचार हुआ ।
आधुनिक काल में आज भी उक्त स्थानों पर इनका बड़ा प्रचार है , विशेषतया ग्रामीण जनता की नाट्य - प्रवृत्तियों की यह पोषक बनी हुई है ।
धार्मिक जागृति और एकसूत्रता की भावनाओं का प्रचार - प्रसार करने के साथ - साथ जनमनोरंजन में भी इन लीलाओं का विशिष्ट योगदान रहा है ।
यही कारण है कि लोक रंगमंच के माध्यम से रामलीला एवं स्वांग शताब्दियों से जनता का मनोरंजन करते आए हैं ।
रामलीला और स्वांग दोनों ही लोक - नाटक हैं , लोक की अपनी निधि हैं ।
लोकभाषा ही इनकी अभिव्यक्ति का माध्यम है , लोकरंजन तथा लोकरक्षण ही दोनों का उद्देश्य है , दोनों में पुरुष पात्र ही स्त्री पात्रों की भूमिका का निर्वाह करते हैं ।
दोनों के ही क्षेत्रों में रंगमंच पर कार्य करने वाले प्रतिभा सम्पन्न कलाकारों की कमी नहीं है ।
रामलीला में रामचरित संबंधी घटनाएं स्थान पाती हैं ।
किन्तु स्वांग का क्षेत्र इतना विस्तृत है कि उसमें इनके अतिरिक्त भी अनेक घटनाओं , पात्रों एवं चरित्रों को कथावस्तु की दृष्टि से चुना जाता है ।
रामलीला में पात्रों का प्रवेश सूत्रधार ही कराता है ।
प्रारम्भ में ही श्रीराम की स्तुति करने के पश्चात् वह उस दिन खेली जाने वाली लीला के विषय में संक्षेप में बता देता है ।
वह प्रायः रंगभूमि में ही उपस्थित रहता है , संवादों का संचालन करता रहता है और संबंधित स्थलों को रामचरितमानस से पढ़ता जाता है ।
जिस प्रकार लीला में निर्देशक परदे के पीछे से लीला करने वालों को पाठ आदि भूलने पर सहायता करता है , वैसी प्रथा स्वांग में देखने को नहीं मिलती ।
रामलीला में पात्रों की वेशभूषा उनके अनुकूल ही होती है ।
इतना ही नहीं अपितु हनुमान आदि जैसे पात्रों की भूमिका करने वाले पात्र तो भिन्न - भिन्न प्रकार के मुखौटों का भी उपयोग करते हैं ।
रासलीला लोक - नाट्य का एक प्रमुख अंग है ।
मथुरा , वृन्दावन तथा निकटवर्ती प्रदेश में इसे अधिक लोकप्रियता प्राप्त हुई और आज भी इस क्षेत्र में इसका काफी महत्व है ।
मथुरा अथवा वृन्दावन में प्रतिदिन किसी न किसी देवालय या कुंज अथवा किसी ऊंचे चबूतरे पर इसका प्रदर्शन दिखाई दे सकता है ।
रासलीला में श्रीकृष्ण की जीवन लीलाओं , विशेषतः राधा - कृष्ण की प्रेम लीलाओं का प्रदर्शन किया जाता है ।
रासलीला और स्वांग दोनों लोक नाटक अपने - अपने क्षेत्र में प्रसिद्ध हैं ।
दोनों ही साधारण जनता के नाटक हैं , तथाकथित नागरिक जन की रुचि से प्रायः विलग ।
दोनों में ही हास्य का पुट भी बीच - बीच में दे दिया जाता है ।
रास में विदूषक के रूप में ‘ मनसुखा ’ रहता है , जो विभिन्न गोपिकाओं के साथ प्रेम एवं हंसी की बातें करके कृष्ण के प्रति उनके अनुराग को व्यंजित करता है और साथ ही दर्शकों का भी मनोरंजन करता है ।
स्वांग में इस कार्य के लिए ‘ नकलची ’ या ‘ जोकर ’ होता है जो अनेकानेक प्रकार से जनता का मनोरंजन करता है ।
दोनों ही नाटकों की भाषा में तत्सम् शब्दों का प्रायः नितान्त अभाव तथा देशज शब्दों का बाहुल्य रहता है ।
रास की विषय - वस्तु का क्षेत्र सीमित है और स्वांग का विस्तृत ।
विषय की सीमितता के समान ही रास के प्रदर्शन का क्षेत्र भी सीमित है ।
ब्रज और मथुरा के क्षेत्र ही रास के क्षेत्र रहे हैं ।
दूसरी ओर स्वांग एक ऐसा प्रिय लोक - नाटक है जो प्रायः समस्त उत्तर भारत में छाया हुआ है ।
रास में संगीत मंडली मंच के अग्रभाग में अथवा अग्रभाग के एक कोने में बैठी रहती है ।
आस - पास गोपियों के बैठने की व्यवस्था रहती है ।
किन्तु स्वांग में संगीत मंडली मंच के मध्य में रहती है और अन्य कलाकार भी आकर उसके पास ही बैठ जाते हैं ।
वादक यन्त्रों में भी स्वांग में जहां नगाड़े की धाक रहती है वहां रास का प्रमुख वाद्य मृदंग है ।
स्वांग की कथा एक ही दिन में समाप्त हो जाती है ।
किन्तु रास की कथा , विशेषतया जो कि कृष्ण के सम्पूर्ण जीवन को आधार मानकर रची गई हो , प्रायः रामलीला की भांति कई दिन तक चलती रहती है ।
किसी भी देश के लोक - साहित्य में लोक - नाटकों ने उस देश विशेष की सभ्यता एवं संस्कृति को जिस सहृदयता के साथ अपने में संजो कर सुरक्षित रखा है , उतना किसी अन्य विधा ने नहीं ।
लोक - नाटक के भी विभिन्न रूप हैं - रासलीला , रामलीला , चलचित्र , भगत , नौटंकी , स्वांग ।
भावों की अभिव्यक्ति के लिए नए - नए आयामों की खोज साहित्य की नई - नई विधाओं को जन्म लेने को विवश करती हैं ।
पहले एक विधा अपना रूप लेने के लिए संघर्ष करती है और बाद में उसका संघर्ष विकासक्रम के साथ सम्पृक्त हो जाता है ।
लोक - नाटकों को भी उद्भव की इसी भूमि पर रखकर आंका जा सकता है ।
शिष्ट समाज के लिए अभिनीत नाटकों के साथ - साथ समानांतर स्तर पर लोक के लिए लोक द्वारा निर्मित लोक - नाटक भी गतिमान रहे हैं ।
संस्कृत साहित्य में जो नाटक लिखे गए उनकी भाषा साधारण जनता की भाषा से बहुत भिन्न थी ।
उस भाषा को समझ पाना जन - साधारण के लिए कठिन था ।
शिष्ट वर्ग , जो संस्कृत भाषा को लिख , पढ़ और समझ सकता था , के लिए ही साहित्यिक नाटकों की रचना होती थी ।
फलतः संस्कृत के नाटक केवल वर्ग विशेष की कलाभिरुचि और मनोरंजन के साधन रहे हैं ।
सामान्य जन समाज से उनका कोई सम्बन्ध न था ।
मनुष्य ने आदि काल से ही कुछ न कुछ अपने विनोद एवं मनोरंजन के साधन भी जुटाए हैं ।
शिष्ट नाटकों का लिखित रूप होने से वे आज उपलब्ध हैं ।
इसी से उनके इतिहास की कड़ियों को संजोया जा सकता है , उसका आदि रूप भी लगभग स्थिर कर लिया गया है ।
किन्तु जनसाधारण के नाट्य साहित्य के सम्बन्ध में यह न हो सका ।
इसका कारण है इनके लिखित रूप का प्राप्त न होना ।
फिर भी मानव प्रकृति समान होने के कारण इस जनसाधारण के नाट्य रूपों की स्थिति में संदेह का कोई प्रश्न ही नहीं उठता ।
दोनों प्रकार के नाटकों की सत्ता की स्थिति में , जन - नाटक शिष्ट नाटकों से और शिष्ट नाटक जन-नाटकों से प्रभावित होते रहे हैं ।
आरम्भ में ये नाटक साहित्यिक दृष्टि से लिखे गए , अभिनय की दृष्टि से नहीं ।
किन्तु समय के परिवर्तन के साथ लोक नाटकों के प्रभाव के परिणाम स्वरूप उन्हें अभिनय की दृष्टि से रचा गया और उनका अभिनय विधान भी था ।
इन बातों से यह तो स्पष्ट हो जाता है कि प्रादेशिक भाषाओं में लिखे नाट्य - साहित्य के बहुत पहले ही जन - मन के मनोरंजन हेतु जन नाटकों की परम्परा रही है , इसका आरम्भिक रूप चाहे कुछ भी रहा हो ।
वास्तव में इसका आरम्भिक रूप नृत्य का ही रहा है , ऐसा अधिकांश विद्वान मान कर चलते हैं ।
भारत ही नहीं विश्व के अधिकांश भागों में लोक नाट्य को नृत्य पर आधारित माना जाता है ।
नाटकों की उत्पत्ति के विषय में बर्नार्ड शा ने एक बार अपना मत प्रकट करते हुए कहा था कि नाटक हमारी दो उद्दाम प्रवृत्तियों के सम्मिलित रूप से पैदा हुआ है - नृत्य देखने की प्रवृत्ति और कहानी सुनने की प्रवृत्ति ।
उस उक्ति को अपने देश के वातावरण में रख कर देखें तो नृत्य और कहानी के साथ संगीत को भी महत्वपूर्ण स्थान देना होगा ।
इसका कारण यह है कि हमारी जनरुचि नृत्य और संगीत के उपरान्त ही कहानी को स्थान देती है ।
यही कारण है कि प्राचीन भारत में लोक नाट्यकारों ने साधारण जन के लिए पौराणिक , धार्मिक एवं सामाजिक आख्यानों को मनोरंजक रीति से हृदयंगम कराने के लिए नृत्य एवं संगीत को प्रधान साधन बनाया ।
इसी से ऐसा अनुमान लगाया जा सकता है कि नृत्य और संगीत , जो नाटक के अनिवार्य तत्व हैं , अपने आरम्भिक काल में एक साथ विकसित हुए हैं ।
प्राचीन भारत में नाट्य , नृत्य तथा संगीत आज की तरह अलग - अलग दिशा में विकसित नहीं हुए थे ।
इन आरम्भिक नृत्य - नाटकों का आयोजन मूलतः दो प्रकार से माना जाता रहा है ।
प्रथम तो यह कि आदि मानव अपने देवी - देवताओं की आराधना करने , उन्हें प्रसन्न करने , तथा प्राकृतिक प्रकोपों से सुरक्षा प्राप्त करने के लिए इन नृत्य - नाटकों का सम्बल लिया करता था ।
इन नाटकों का दूसरा रूप हमें उस समय देखने को मिलता है जब पवित्र पर्व , सुंदर ऋतु , अच्छी फसल अथवा अन्य प्रसन्नता सूचक अवसर पर जनसाधारण अपने उल्लास की अभिव्यक्ति करता है ।
इस प्रकार इन आरम्भिक लोक - नृत्यों को नाटकों का जन्मदाता मान लेने के पश्चात् एक प्रश्न पुनः उपस्थित हो जाता है ।
वह यह है कि इन लोक - नृत्यों या लोक नाटकों में भी सबसे प्राचीन कौन सा रहा होगा ?
डॉ. सोमनाथ गुप्त के अनुसार हिन्दी से सम्बन्ध रखने वाले इन मनोरंजनों में संभवतः सबसे प्राचीन रासलीला है ।
रासलीला के आरम्भ में महाप्रभु वल्लभाचार्य की स्तुति है ।
अतएव रासलीला का आरम्भ महाप्रभु के समय ( 1479 - 1531 ई. ) के पश्चात् होना चाहिए ।
कबीर के समय में एक अत्यन्त प्रभावशाली मनोरंजन के साधन के रूप में स्वांगों का प्रचलन था ।
दीर्घकाल की कसौटी पर कसे जाने के बाद ही किसी विधा को इतना महत्वपूर्ण एवं प्रभावशाली स्थान समाज में मिल सकता है ।
इससे सिद्ध होता है कि स्वांग नाटक यदि कबीर के समय इतना ऊँचा स्थान पा चुके थे तो उनकी परम्परा इससे भी प्राचीन रही होगी ।
कबीर के दोहे पर आधारित इन तथ्यों से यह बात निस्सन्देह सिद्ध हो जाती है कि स्वांग नाटक की परम्परा रासलीला से प्राचीन अवश्य रही है ।
कबीर का समय महाप्रभु वल्लभाचार्य से तो निश्चित ही पहले का है ।
कुछ विद्वान नाटकों का उदय कठपुतलियों के अभिनय से मानते हैं ।
किन्तु ऐसा इसलिए नहीं माना जा सकता क्योंकि कठपुतलियों के नृत्य में भी मानवीय भावनाओं का आरोप किया गया है ।
यह तो माना जा सकता है कि स्वयं नाटक का अभिनेता बनने के पश्चात् मानव ने अपनी कला को कठपुतलियों के माध्यम से देखना चाहा हो किन्तु स्वयं इन नाटकीय विधानों को जाने पहचाने और अभिनय करने से पूर्व ही कठपुतलियों के माध्यम से इनका प्रदर्शन करना उचित नहीं लगता ।
‘ स्वांग ’ जन - नाट्य का उल्लेख पहली शती पूर्व कालिदास के नाटक मालविकाग्निमित्र में प्राप्त होता है ।
इसका अर्थ यह हुआ कि महाकवि कालिदास के समय में भी स्वांग जन - नाट्य का प्रचलन था ।
सिद्धों का स्थान काल क्रम में कबीर से भी पहले है ।
स्वयं कालिदास सिद्धों से भी बहुत पहले विद्यमान थे ।
लोक - नाट्य के रूप में स्वांग आमोद - प्रमोद का पुराना साधन रहा है ।
इसका प्रमाण औरंगजेब के काल में भी मिलता है ।
मौलाना ‘ गनीमत ’ की मसनवी ‘ नौरंगे इश्क ’ में इसका उल्लेख मिलता है ।
इस मसनवी की रचना सन् 1685 ई. में हुई थी ।
इस वर्णन से यह स्पष्ट हो जाता है कि औरंगजेब के जमाने में नकलों या स्वांगों की लोकप्रिय परम्परा थी और यह कला काफी उन्नति भी कर चुकी थी ।
स्वांग करने वाले ये कलाकार एक स्थान से दूसरे स्थान पर घूमा करते थे ।
कश्मीरियों तथा अंग्रेजों की नकल करना यह प्रमाणित करता है कि उनकी पहुँच दूर देशों तथा समाज के प्रत्येक स्तर के लोगों तक थी ।
उनके रहन - सहन , वस्त्राभरण , स्वभाव आदि से ये भली-भांति परिचित थे ।
मौलाना गनीमत के समकालीन हिन्दी के प्रसिद्ध कवि सबलसिंह चौहान के एक उल्लेख से भी इस बात की पुष्टि होती है कि उन दिनों स्वांगों का बहुत प्रचलन था ।
लोक नाटक और साहित्यिक नाटक के रचयिताओं के अपने - अपने कार्य क्षेत्र हैं ।
अपने - अपने क्षेत्र में अपनी प्रतिभा शक्ति के प्रभाव को व्यापकता देने का प्रयत्न दोनों ही करते हैं ।
एक का दूसरे के क्षेत्र में प्रवेश नहीं होता ।
लोक - नाटक के रचयिता का क्षेत्र लोक समुदाय है जबकि साहित्यिक नाटक का क्षेत्र शिष्ट समुदाय है ।
लिखित साहित्य के रूप में होने के कारण साहित्यिक नाटकों का इतिहास सहज ही तैयार किया जा सकता है ।
लोक - नाटक की स्थिति इससे भिन्न है ।
सर्वाधिक सामग्री प्रसिद्ध जीवित स्वांगियों से व्यक्तिगत साक्षात्कार से प्राप्त होती है ।
स्वांग कला के विकास में स्वामी शंकरदास युग प्रवर्तक हैं ।
पूरे स्वांग के इतिहास को पूर्व शंकर युग , शंकर युग और उत्तर शंकर युग में विभाजित किया जा सकता है ।
पूर्व शंकर युग में सबसे पहला नाम लछमन गिर का है ।
उनकी रचनाओं के मुख्य विषय धार्मिक जीवन से सम्बन्धित थे ।
गंगा के मेले में उनके विशेष कार्यक्रम आयोजित हुआ करते थे ।
लछमन गिर के बाद उल्लेखनीय नाम सेढू सिंह का है ।
सेढू सिंह हापुड़ के निवासी थे , ऐसा उनके शिष्य फूलसिंह की रचना से पता चलता है ।
सेढू सिंह लछमन गिर के शिष्य थे ।
इस बात की पुष्टि फूल सिंह के ही एक दूसरे स्वांग ‘ राम बनवास ’ की अंतिम पंक्तियों से होती है ।
चौधरी फूल सिंह धार्मिक भावना के व्यक्ति थे ।
उनकी कविताओं में नाद सौंदर्य देखते ही बनता है ।
चौधरी फूल सिंह के दो शिष्यों के नाम प्रसिद्ध हैं - बख्शी राम और भगीरथ ।
विष्णुदास फकीर का एक शिष्य गंगादास था ।
गंगादास के विषय में एक अत्यन्त महत्वपूर्ण तथ्य है कि वह अपनी टोली में नारी पात्र की भूमिका के लिए एक स्त्री को रखे हुए थे ।
वह स्त्री ही नारी पात्रों की भूमिका का निर्वाह करती थी ।
मऊ निवासी लछमन सिंह को ही इस बात का श्रेय प्राप्त है कि उसकी शिष्य परम्परा बराबर क्रियमान रही है ।
स्वामी शंकरदास से पूर्व उनकी अपनी परम्परा से हटकर कुछ अन्य प्रसिद्ध स्वांगी भी हुए हैं ।
इनमें बेहू सिंह का नाम बड़ा ही महत्वपूर्ण है ।
बेहू सिंह की स्वांग रचने की पद्धति निराली ही थी ।
जब उनके मन में तरंग उठती थी तो वे एक चटाई पर बैठ जाते थे ।
चटाई के तिनके निकाल लेते ।
एक चौबोला बना लेते और एक तिनका तोड़ कर अलग रख लेते ।
इस प्रकार हर चौबोले के लिए एक तिनका तोड़ कर रखते जाते ।
शाम को जब उनके पुत्र उमराव सिंह घर आते तो वे एक - एक तिनका उठाते जाते और अपने बनाए हुए चौबोलों को लिखवाते जाते ।
उनके स्वांग फारसी लिपि में ही लिखे हुए हैं ।
बेहू सिंह के सभी स्वांगों का प्रदर्शन हुआ है , लेकिन उल्लेखनीय बात यह है कि वे स्वयं स्वांग में अभिनय नहीं करते थे ।
बेहू सिंह जी के ही एक समकालीन स्वांगी उस्ताद मूलराज थे ।
मूलराज अरबी फारसी के विद्वान थे , इसलिए उनके स्वांगों की भाषा उर्दू प्रधान हिन्दी है ।
लेकिन बेहू सिंह जी की तरह ही ये स्वांग लिखते भर थे , खेलते नहीं थे ।
शंकर युग - स्वामी शंकरदास एक भक्त आत्मा थे ।
हिन्दी साहित्य के भक्तिकाल में जो स्थान गोस्वामी तुलसीदास को प्राप्त है , वही स्थान हरियाणा लोक साहित्य के मध्यकाल में स्वामी शंकरदास को दिया जा सकता है ।
उत्तर शंकर युग - स्वामी शंकरदास यद्यपि भजन और होली के गायक थे लेकिन उनके दो शिष्यों को छोड़कर सभी शिष्य स्वांग लेखक थे ।
चन्द्रलाल के दो शिष्य अपने अलग - अलग अखाड़ों को संजोए हुए हैं ।
उनके नाम हैं नत्थू तथा भुल्लन ।
इनमें से कोई भी छुटपुट रागिनियों तथा भजनों के अतिरिक्त पूरा स्वांग अभी नहीं लिखता ।
दोनों ही अपने गुरु अथवा कुछ अन्य स्वांगियों के रचे हुए स्वांगों का प्रदर्शन करते हैं ।
नत्थूलाल के दूसरे शिष्य हैं पंडित बलवंत सिंह उर्फ बुल्ली ।
स्वांग पर श्रृंगार और अश्लीलता का आरोप लगाने वाले लोगों के लिए बुल्ली का नाम एक चुनौती है ।
बुल्ली के स्वांगों की भाषा के विषय में उल्लेखनीय बात यह है कि उनका भाषा पर असाधारण अधिकार है ।
नत्थूलाल के शिष्य मानसिंह को काफी यश मिला लेकिन वे बुल्ली जितने लोकप्रिय नहीं हुए हैं ।
मानसिंह के शिष्य पंडित रघुनाथ शर्मा का नाम सामाजिक भावनाओं के सम्बद्ध लोक कवियों में अग्रणी है ।
रघुनाथ जी ने स्वतन्त्र रागिनियां भी लिखी हैं ।
उनमें वर्णन चित्रण की अच्छी क्षमता है ।
सामाजिक प्रश्नों को इन्होंने अपनी रचनाओं में उठाया है ।
‘ रूपवती चूड़ावत ’ के अंत में रघुनाथ जी ने भारत की नारियों से वीर भावनाओं को अपनाने का आग्रह किया है ।
हिन्दू जीवन पद्धति में उनकी आस्था है ।
सामाजिक विषमता और भ्रष्टाचार उनको असह्य हैं ।
स्वामी शंकरदास जी के दूसरे महत्वपूर्ण शिष्य पंडित नेतरामजी थे ।
पंडित नेतराम पहले कथावाचक थे किन्तु बाद में स्वांग रचना के काम में प्रवृत्त हुए ।
मुवासी की शिष्य परम्परा में पहला नाम उनके शिष्य मानसिंह का आता है ।
मानसिंह के दो शिष्य हुए , दुलीचंद और लखमीचंद ।
पंडित मांगेराम स्वामी शंकर दास के प्रमुख शिष्यों में से थे ।
जहां इनके स्वांगों का अभिनय होता था , वहां इनका नाम सुनकर जनता दौड़ी चली आती थी ।
इन्हें पिंगल शास्त्र का पूर्ण ज्ञाता और संस्कृत का महान पंडित माना जाता था ।
यही कारण है कि इनके स्वांगों में संस्कृत के जिन शब्दों का प्रयोग किया गया है वे अपने शुद्ध रूप में ही आए हैं ।
जमु आमीर अपने गुरु के ग्राम सुनारिया के ही रहने वाले थे ।
किन्तु इनका क्षेत्र रोहतक अथवा हरियाणा प्रदेश तक ही सीमित न था ।
इनका जितना नाम और प्रभाव हरियाणा और दिल्ली के आस - पास के क्षेत्रों में था उतना ही कुरु प्रदेश में भी ।
इनके स्वांगों में संस्कृत के साथ - साथ उर्दू शब्दों का प्रयोग हुआ है और वे अपने शुद्ध रूप में ही आए हैं ।
इनके स्वांगों में वेद शास्त्रों के ऐसे उद्धरण आए हैं जिनसे सहज ही ये अनुमान लगाया जा सकता है कि इनका ज्ञान और अध्ययन अगाध था ।
रामलाल के प्रसिद्ध शिष्य बुन्दूमीर जनता के लोकप्रिय कलाकार हैं ।
इन्होंने इतिहास और पुराणों में कथाओं का चयन करने के साथ कुछ कल्पनात्मक कथाओं के आधार पर भी स्वांग रचे हैं ।
इनके स्वांगों में अन्य स्वांगियों की अपेक्षा गद्य को अधिक स्थान दिया गया है ।
ये धार्मिक विचारों के व्यक्ति हैं ।
इनके विचारों की छाप इनकी रचनाओं में स्पष्ट देखी जा सकती है ।
बाग का हर फूल गुलाब का फूल नहीं होता ।
उसमें अनेक प्रकार के छोटे - बड़े रंग बिरंगे फूल रहते हैं जो अपनी - अपनी शक्ति एवं सामर्थ्य के अनुसार अपनी - अपनी परिधि में गन्ध बिखेरते हैं ।
कुछ प्रमुख बड़े - बड़े स्वांगियों के अतिरिक्त छोटे - बड़े ऐसे अनेक स्वांगी और भी हैं जो अपने - अपने क्षेत्र में जनता का मनोरंजन कर रहे हैं ।
इनके साथ ही कुछ ऐसे व्यक्ति भी हैं जो स्वांग लिखते हैं , उनका प्रदर्शन नहीं करते ।
स्वांग ने अपने आरम्भिक काल से लेकर आज तक अपने रूप स्वरूप में , अपनी सूरत - सीरत में नानाविध परिवर्तन - स्तरों को झेला है ।
शैली और शिल्प के विकास की दृष्टि से जब हम स्वांगों पर दृष्टिपात करते हैं तो स्वांग के आरम्भिक रूप और आज के रूप में बड़ा अन्तर दिखलाई पड़ता है ।
समय के बदलते हुए संदर्भों में गुजरती हुई तथा लोक रुचि से प्रभावित और लोक रुचि को प्रभावित करती हुई यह कला विकसित हुई है ।
स्वांगियों की प्रतिभा और समय की मांग ने स्वांग कला के विकास पथ को प्रशस्त किया है ।
पूर्व शंकर युग में स्वांग की स्वरूपगत कुछ अपनी मौलिक विशिष्टताएं थीं ।
छन्द विधान की दृष्टि से इस युग का प्रसिद्ध छन्द चौबोला था ।
चौबोले के अतिरिक्त जो प्रमुख छन्द इस युग में प्रयुक्त होते थे वे हैं - दौड़ , ख्याल , लावनी , झूलना , कड़ा और बारहमासा ।
रागिनी और चौपाई छन्दों के भी यत्र - तत्र दर्शन हो जाते हैं ।
इन छ्न्दों की रचना के लिए भले ही किसी विशिष्ट एवं असाधारण प्रतिभा की अपेक्षा न रही हो , किन्तु इन छन्दों का गायन निश्चय ही असाधारण गायक करता होगा ।
सर्वाधिक महत्वपूर्ण बात उस युग में स्वांग के आकार के संबंध में थी ।
उस युग में स्वांग इतने लम्बे होते थे कि उनके अभिनय में 3 - 4 रातें लगती थीं ।
वे रात्रि में दस बजे से आरम्भ होकर सवेरे चार बजे तक चलते थे और एक स्वांग 3 - 4 रातों में ही पूर्ण हो पाता था ।
एक स्वांग की पाण्डुलिपि में 100 पृष्ठ तक हो सकते थे ।
कथानकों के विषय उन दिनों ऐतिहासिक एवं पौराणिक ही होते थे ।
उस युग की धर्म - परायणता और अतीत प्रियता ही इसके लिए कारणभूत थी ।
उस युग के स्वांगों में गद्य का प्रयोग नहीं मिलता ।
स्वांगों की भाषा में आंचलिकता और प्रादेशिकता के रंग फीके नहीं पड़े ।
मुहावरे और शब्द प्रयोग अपनी पूर्ण आंचलिकता के साथ प्रयुक्त हुए हैं ।
आज के स्वांगों की भाषा का झुकाव हिन्दी की ओर अधिक है ।
शंकर युग से पूर्व देवबन्द स्वांग कला का एक प्रधान केन्द्र था ।
प्रतिवर्ष होली के अवसर पर स्वांग खेलने की परम्परा देवबन्द में थी ।
शंकर युग - मेरठ क्षेत्र के अधिकांश स्वांगों में रागिनी , भजन और दोहों का आधिक्य देखने में आता है ।
स्वयं शंकरदास जी के स्वांगों में दोहों का इतना बाहुल्य है कि प्रत्येक छन्द के पूर्व कहीं एक और कहीं - कहीं दो दोहे दिए गए हैं ।
इस युग में भी गद्य को स्वांगों में किसी प्रकार से स्थान नहीं दिया गया था ।
जहां तक विषयों का प्रश्न है , वे अपने पूर्ववर्ती लोक नाटककारों की लीक पर ही चलते रहे ।
उत्तर शंकर युग - चौबोला , जो पूर्व शंकर युग का विशेष छन्द था और जिस पर समस्त स्वांग ही आधारित होता था , इस युग में समाप्तप्राय हो गया ।
इसी युग में पंडित बलवन्त सिंह उर्फ बुल्ली ने स्वांगों को एक नई दिशा दी ।
छन्दों की विविधता के प्रति आज भी लोक नाटककार आग्रहशील हैं ।
आज भी दो वर्ग के स्वांगी देखने को मिलते हैं ।
एक वर्ग के स्वांगों में छन्दों की यह विविधता दिखाई देती है और दूसरे वर्ग के स्वांगों में केवल दोहा , काफिया और रागिनी ही सुनने को मिलती है ।
शंकर युग के तुरन्त बाद के लोगों ने वार्ता के रूप में स्वांगों में गद्य का प्रयोग आरम्भ कर दिया ।
उस समय ये वार्ताएं बहुत छोटी होती थीं किन्तु अब उनके दोनों ही रूप देखने को मिलते हैं ।
इन वार्ताओं के साथ - साथ आज के स्वांगों में ‘ नाटक - वार्ता ’ का भी समावेश हो गया है ।
इन नाटक वार्ताओं की विशेषता यह है कि इनमें प्रयुक्त गद्य वार्ता भी पद्य जैसी ही लगती है क्योंकि यह प्रायः तुकान्त होती है ।
कहीं - कहीं तो यह नाटक वार्ता कथोपकथन का स्थान लेने लगी है ।
स्थिति परिवर्तित हुई तो ये कथानक भी धीरे - धीरे सामाजिक परिवेश के नए संदर्भों को अपनाते चले गए ।
आज के स्वांगों की भाषा की एक विशेषता यह है कि वह कौरवी हरियाणवी का मिश्रण बन गई है ।
दीर्घ या 3 - 4 रातों तक चलने वाले स्वांगों की प्रथा अब बिल्कुल ही समाप्त हो गई है ।
उल्लेखनीय बात तो यह है कि इस संक्षिप्तिकरण के होते हुए भी कथा की आत्मा का हनन नहीं होता ।
मनुष्य का शरीर पांच तत्वों का आनुपातिक संगठन है ।
इसी प्रकार उसकी कहानी भी कुछ निश्चित तत्वों से बना कलात्मक संगठन है ।
साहित्यिक नाटक हों या लोक - नाटक , सभी में ये तत्व कम या अधिक मात्रा में विद्यमान रहते हैं ।
ये तत्व हैं - कथानक , पात्र एवं चरित्र - चित्रण , देश काल और वातावरण , कथोपकथन , भाषाशैली , उद्देश्य एवं संदेश तथा कवि - न्यास ।
प्रत्येक स्वांग का कथानक किसी न किसी घटना पर आधारित होता है ।
इस घटना का स्वरूप असाधारण होता है ।
शास्त्रीय दृष्टि से इतिवृत्ति के आधार पर कथा के तीन स्वरूप वर्णित हैं - प्रख्यात , उत्पाद्य और मिश्रित ।
स्वांगों के कथानक या तो पुराणों और अन्य धार्मिक ग्रंथों से लिए गए हैं या फिर इतिहास से और या फिर उन प्रसिद्ध लोककथाओं से जो इस अंचल में लोक जीवन का अभिन्न अंग बन गई हैं ।
‘ मोरध्वज ’ , ‘ अमर सिंह राठौर ’ , ‘ सत्यवान सावित्री ’ , ‘ राजा हरिश्चन्द्र ’ , ‘ नल - दमयन्ती ’ आदि स्वांगों की कथा प्रख्यात है ।
इनमें कुछ प्रख्यात कथानक शास्त्र सम्मत होते हैं , कुछ इतिहास सम्मत ।
‘ बन देवी ’ , ‘ रामानन्द - मोहना देवी ’ , ‘ ताराचन्द ’ आदि कथानक लोक सम्मत हैं ।
ये कथानक लोक - जीवन के साथ एकरस हो गए हैं ।
किसी फिल्मी कहानी को लेकर रचे गए स्वांग कथा की प्रख्यात कोटि में ही आएंगे ।
उत्पाद्य कथानकों की कोटि में वे ही कथाएं आएंगी जो पूर्णतः मौलिक होती हैं ।
ये कथाएं बहुधा किसी सामाजिक समस्या पर आधारित होती हैं ।
साहित्यिक नाटकों जैसे मिश्रित कथानक इन स्वांगों में बहुत कम मिलते हैं ।
‘ हीर रांझा ’ , ‘ लीलो चमन ’ आदि कुछ ऐसे स्वांग हैं जिनकी कथा तो लोक विख्यात है किन्तु जिनमें स्वांगी पात्रों , घटना स्थलों , कार्य कारण आदि को परिवर्तित हो कर देते हैं ।
कथान्तर की प्रक्रिया का एक साहित्यिक तथ्य यह है कि कथा की दृष्टि से साहित्य की प्रत्येक विधा की अपनी एक सीमा होती है ।
लोक गाथा के लिए जिस कथारूप की आवश्यकता है , आवश्यक नहीं कि उसी कथारूप की आवश्यकता लोक - नाटक में भी अनुभव की जाए ।
अतः लोक गाथा को जब स्वांगी अपनी कथा के रूप में चुनता है तो उसमें अपनी और अपने मंच की आवश्यकता को दृष्टि में रखकर संशोधन , परिवर्तन कर लेता है ।
स्वांगी कथान्तर की प्रक्रिया के समय कथा के जटिल और अत्यधिक अविश्वसनीय प्रसंगों को छोड़ देता है ।
वह अपने और अपने दर्शक के लिए एक सीधे कथा - पथ को ही अपनाना चाहता है ।
व्यर्थ की भूल भुलैया में न वह स्वयं फंसता है और न अपने दर्शकों को ही फंसाना चाहता है ।
कथा रूपों में परिवर्तन करने की इस प्रक्रिया में वह अपनी ओर से चाहे जो कुछ संशोधन या परिवर्तन करे , कथा की मूल भावना पर इस प्रक्रिया का कोई प्रभाव नहीं पड़ता , वह ज्यों की त्यों बनी रहती है ।
संशोधन और परिवर्तन की इस प्रक्रिया में लोक नाटककार जहां तक संभव होता है यही प्रयत्न करता है कि उसके स्वांग का कथा रूप सुखान्त ही बना रहे ।
स्वांगों की कथा का आरम्भ साहित्यिक नाटकों की कथा से भिन्न होता है ।
साहित्यिक नाटक की कथा का आरम्भ दो या दो से अधिक पात्रों के आपसी वार्तालाप से होता है ।
उनके आपसी वार्तालाप से ही कथा के पूर्व प्रसंग प्रकट हो जाते हैं ।
स्वांग की स्थिति इससे भिन्न होती है ।
इससे पूर्व कि स्वांग के दो पात्र अपना अभिनय या अपनी रागिनियां आरम्भ करें , सूत्रधार कहानी के पूर्वांश को स्वयं वार्ता के रूप में प्रकट करता है ।
स्वांग का आरम्भ कभी गद्यमय होता है तो कभी पद्यमय और कभी आधा गद्य में और कभी आधा पद्य में ।
स्वांगों की कथा के आरम्भ में एक बात यह भी उल्लेखनीय है कि इन कथाओं का आरम्भ दोहा छन्द से ही होता है ।
संघर्ष - नाटक की वह स्थिति , जिसमें विरोधी शक्तियां अंतिम बार परस्पर संघर्ष करती हैं तथा जो निर्णयात्मक क्षण प्रदान करती हैं , संघर्ष कहलाती है ।
इस क्षण से ही एक विरोधी शक्ति बलवती एवं दूसरी निरुपाय होने लगती है ।
साहित्यिक नाटकों की भांति ही लोकनाटकों में भी संघर्ष की महत्ता असंदिग्ध है ।
लोकनाटकों में यह संघर्ष किसी पूर्व योजना का परिणाम न होकर आकस्मिक होता है ।
सहसा कोई घटना घटती है कि संघर्ष आरम्भ हो जाता है और फिर सहसा कोई दूसरी घटना घटती है जिसके परिणामस्वरूप संघर्ष समाप्त हो जाता है ।
एक घटना होती है कि बादल घिर आते हैं और दूसरी घटना होती है कि बादल छंट जाते हैं ।
संघर्ष के संयोग - तत्व से सम्बन्धित होने के कारण लोक - नाटक का नायक इस संघर्ष से कभी विरक्त नहीं होता ।
स्वांगों के किसी नायक अथवा नायिका ने कभी आत्महत्या नहीं की ।
स्वांग का नायक किसी विपदा को अपनी किसी चारित्रिक त्रुटि का परिणाम नहीं मानता ।
वह अपनी आपदा को अपने पूर्व जन्म के संस्कारों के साथ जोड़ देता है ।
ऐसी स्थिति में वह यह मानता है कि जहां संघर्ष का आना एक आवश्यक संयोग मात्र था इसी प्रकार से संघर्ष की समाप्ति भी समय आने पर एक आवश्यक संयोग द्वारा ही सम्पन्न होगी ।
स्वांग की कथावस्तु में संयोग तत्व का आधिक्य रहता है ।
यह संयोग तत्व कथा को सदैव गति प्रदान करता है ।
नायक का जीवन समगति से चल रहा होता है ।
किन्तु सहसा संयोगवश उसके जीवन में कोई ऐसी घटना घटती है कि कुछ शक्तियां उसके विरोध में आ खड़ी होती हैं ।
इन विरोधी शक्तियों के आते ही नायक की समगति में एक विषम आ जाता है ।
सहसा फिर कोई संयोग होता है जिससे विरोधी पक्ष अधिक तीव्र हो जाता है ।
तभी कोई ऐसा संयोग पुनः घटित होता है जो नायक की स्थिति को फिर परिवर्तित कर देता है ।
जब यह संघर्ष अपनी चरमावस्था में पहुंच जाता है तो फिर अचानक कोई ऐसा संयोग होता है जिससे संघर्ष की समाप्ति होती है और फलस्वरूप नायक को फल की प्राप्ति होती है ।
एक संयोग आता है कि कथा संघर्ष के तप्त मरुस्थल में पहुंच जाती है और एक संयोग आता है कि वह शस्य श्यामला और पीत वसना भूमि पर आ विराजती है ।
षड्यंत्र से तात्पर्य उस व्यूह रचना से है जिसमें धोखा देकर पात्र को हानि पहुंचाने की योजना बनाई जाती है ।
यह व्यूह - रचना खल पात्रों की ओर से नायक - नायिका के विरुद्ध आयोजित की जाती है ।
भावक के मन में इन षड्यंत्रकारियों के प्रति आक्रोश और घृणा का भाव और इस षड्यंत्र से संत्रस्त पात्र के प्रति सहानुभुति और करुणा का भाव उत्पन्न होता है ।
षड्यंत्र सफल हो अथवा विफल , अन्त में उस षड्यंत्र का भेद खुलना ही चाहिए ।
अरस्तू ने षड्यंत्र के इसी भेद खुलने को डिस्कवरी कहा है ।
डिस्कवरी का हिन्दी अनुवाद डॉ. नगेन्द्र ने अभिज्ञान किया है ।
अभिज्ञान शब्द से ही स्पष्ट है कि उसमें अज्ञान की ज्ञान में परिणति का भाव है ।
स्वांगों में षड्यंत्र की सत्ता यत्र - तत्र देखने को मिलती है ।
स्वांगों में षड्यंत्र मुख्यतः हत्या से संबंधित है ।
बहुधा ये षड्यंत्र कुंठित , अतृप्त एवं असन्तुष्ट व्यक्तियों की ही उपज हैं ।
स्वांगों में षड्यंत्र के अनेक रूप स्वांगों की कथाओं को अपूर्व रोचकता प्रदान करते हैं ।
ये षड्यंत्र कुतूहल का कारण बनते हैं और जब इन षड्यंत्रों की जटिलता में फंसा हुआ व्यक्ति षड्यंत्र के पाश से सहसा मुक्त होता है , तो भावक के मन में विस्मय का भाव उत्पन्न होता है ।
लोक नाट्य के लिए लौकिक -RD_PUNC देवी - देवता में कोई अन्तर नहीं होता ।
स्वांगी अपने स्वांग में जहां लौकिक एवं मानवीय घटनाओं का समावेश करता है वहीं उसकी कथा में देवी - देवता घटनाएं भी सहज ही आ जाती हैं ।
बौद्धिक स्तर पर जो घटनाएं असंभव कही जा सकती हैं वे घटनाएं स्वांगों में संभव हो जाती हैं ।
यह देवी - देवता तत्व , देवी - देवता शक्ति सम्पन्न पात्रों द्वारा किए गए कार्य व्यापार में ही मिलता है ।
भूत - प्रेत , पिशाच , देवी - देवता आदि पात्रों के कार्य व्यापार में ही यह देवी - देवता तत्व रहता है ।
वस्तुतः यह अलौकिक तत्व स्वांगों में ही नहीं समूचे लोक साहित्य में किसी न किसी रूप में रहता है ।
यहां का लोक देवी - देवताओं के विभिन्न रूपों में विश्वास करता है ।
मानव से ऊपर उनकी सत्ता स्वीकार करता है , उनका यही विश्वास लोक - नाटकों में आना भी सहज स्वाभाविक है ।
यहां कृपालु भगवान स्वयं चलकर पहुंच जाते हैं , कृष्ण भगवान अपने भक्त की परीक्षा लेते हैं और उसमें खरा उतरने पर उसके सम्मुख अपना असली रूप प्रकट कर देते हैं ।
अद्भुत तत्व काव्य में विस्मयकारी भाव से उत्पन्न होता है ।
स्वांगों में ऐसे अद्भुत तत्व के उदाहरण यत्र - तत्र मिल जाते हैं ।
ऊषा अनिरुद्ध स्वांग में ऊषा की एक सखी चित्ररेखा ऐसी है जो बिना देखे ही सबके चित्र बना लेती है ।
भारतीय जीवन दृष्टि ही कुछ ऐसी रीति - नीति की है कि संघर्ष में फंसा हुआ व्यक्ति भगवान की अनुकंपा में विश्वास रखता है ।
एक न एक दिन सत्य की विजय होगी और अत्याचारी का नाश होगा ।
यह संस्कार भारतीय जीवन - पद्धति का मूल है ।
यही कारण है कि हमें भारतीय स्वांगों में सुखान्त कथाएं ही अधिक मिलती हैं ।
स्वांगों में कुछ ऐसी कथाएं भी हैं जिनका अन्त दुखमय एवं करुणामय होता है ।
ऐसे कथानकों में करुणा का यह रंग बहुत गहरा एवं मार्मिक होता है ।
कठोर से कठोर हृदय वाले दर्शक की आंखों में भी उसे देखकर सावन घिर आता है ।
स्वांग के कथानक की गति का आभास पाना सहज नहीं है ।
जिन कहानियों में संयोग तत्व अधिक रहता है उन स्वांगों की कथा की गति तीव्र होती है ।
कथा में उत्थान और पतन बड़ी ही शीघ्रता से होता है ।
स्वांग के कथानक का यह प्रवाह कभी - कभी मैदानी नदी का सा बन जाता है और कभी पहाड़ी गंगा का सा ।
स्वांगों की कथा एक स्थान पर घटित नहीं होती ।
मानव एक देशकाल परिस्थिति सापेक्ष प्राणी है ।
वस्तुस्थिति तो यह है कि आज के युग में जब मानव अत्यधिक वाक्पटु हो गया है , केवल संवादों से चरित्र विकास सम्भव नहीं ।
परिस्थितियों एवं बहुमुखी सामाजिक जीवन के मध्य ही वह अपने जीवन की पूर्णता एवं सार्थकता सिद्ध करता रहता है ।
स्वांग का दूसरा महत्वपूर्ण तत्व है पात्र ।
बिना पात्रों के किसी घटना की कल्पना भी नहीं की जा सकती और बिना घटना के पात्रों के विकसित सजीव व्यक्तित्व की कल्पना भी नहीं की जा सकती ।
पात्रों की संख्या वास्तव में कथानक पर निर्भर करती है ।
फिर भी जहां तक अभिनय का प्रश्न है , साधारणतया स्वांगों में लगभग दस से पन्द्रह तक पात्र होते हैं ।
स्वांगों के पात्र को ऐहिक दृष्टि से तीन भागों में विभाजित किया जा सकता है - मानवोत्तर , मानव और मानवेतर ।
मानवोत्तर पात्रों में देवी - देवताओं और सिद्ध पुरुषों की गणना की जा सकती है ।
मानव पात्र तो मानव हैं ही - देवता से कम और राक्षस के ऊपर , राजा , राजकुमार , राजकुमारी , व्यापारी , सेठ साहूकार , नाई , धोबी आदि ।
वे पात्र मानव हैं और एक मानव की सभी अच्छाइयां-बुराइयां इनमें होती हैं ।
इनमें आदर्शवादी और आदर्श भ्रष्ट दोनों ही प्रकार के पात्र होते हैं ।
इस वर्ग के पात्र ही लोक - जीवन के सच्चे व्याख्याता हैं ।
उत्तम कोटि के मानव पात्र दैवी वृत्ति के सात्विक व्यक्ति होते हैं - आदर्शनिष्ठ और धर्मपरायण ।
मध्यम कोटि के मानव पात्रों की संख्या उत्तम कोटि की तुलना में अधिक होती है ।
ये पात्र सामान्य होते हैं , अच्छाई - बुराई दोनों ही इनमें रहती हैं ।
अधम कोटि के मानव पात्र वे पात्र हैं जिनके चरित्र में कहीं पर भी कोई उज्ज्वलता दृष्टिगत नहीं होती है ।
ये पात्र स्वभाव से ईर्ष्यालु और दूसरों के सुख को देखकर जलने वाले होते हैं ।
इनकी दुष्टता की अभिव्यक्ति एक षड्यंत्र के रूप में होती है ।
मानवेतर पात्रों की कोटि में पशु , पक्षी , राक्षस , भूत , जिन्न आदि पात्रों को रखा जा सकता है ।
विकास की दृष्टि से साहित्यिक नाटकों में पात्रों के दो वर्ग बनाए गए हैं - स्थिर और गतिशील पात्र ।
स्थिर पात्र वे पात्र हैं जिनके चरित्र पर परिस्थितियों का प्रभाव नहीं पड़ता ।
वे सुख - दुख में एक समान रहते हैं , यही नहीं , वे आरम्भ से अन्त तक एक ही रहते हैं ।
दूसरे वे पात्र हैं जिनके चरित्र में गतिशीलता रहती है ।
समय आने पर वे दयालु हो सकते हैं और समय आने पर वे ही कठोर भी हो सकते हैं ।
लोक - नाटक में स्थिर और गतिशील दोनों ही प्रकार के पात्र होते हैं ।
पौराणिक स्वांगों में जहां स्थिर पात्रों की अधिकता रहती है वहीं सामाजिक स्वांगों में गतिशील पात्र ही अधिक दृष्टिगत होते हैं ।
धनंजय ने नाटक के नायक के लिए 22 गुणों की एक लम्बी सूची बनाई है ।
लोक - नाटकों के नायक में इन समस्त गुणों की अपेक्षा करना असंगत होगा ।
लोक - नाटकों के नायक शास्त्रीय नायकों की कोटि में नहीं आते ।
स्वांगों का नायक ऐसा कोई भी व्यक्ति हो सकता है जिसमें समाज का रंजन करने की क्षमता हो , जो इस लोक के एक विशिष्ट वर्ग का प्रतिनिधित्व करता हो और जिसमें कुछ विलक्षण गुण भी हों ।
स्वांगों का नायक बनने के लिए व्यक्ति राजघराने अथवा किसी उच्चवर्गीय सम्मानित परिवार से ही सम्बन्धित हो , ऐसा अनिवार्य नहीं ।
धार्मिक तथा पौराणिक स्वांगों में उन्हीं पात्रों को स्वांगी अपनी कथा का नायक चुनते हैं जिनमें लोक - रंजन के साथ - साथ लोक - रक्षण की भी क्षमता हो ।
स्वांगों का नायक वास्तव में एक सही मानव का प्रतीक है ।
वह आदर्श और यथार्थ की सीमाओं को साथ बांध कर चलता है , उन्हें छूता हुआ आगे बढ़ता है ।
कुछ नायकों में तो उसके गुण मनुष्य की सीमा को लांघकर देवत्व की सीमा को छूने लगते हैं ।
इस प्रकार के पुरुषों को पौराणिक व धार्मिक स्वांगों में ही नायकत्व प्राप्त होता है ।
स्वांगों का नायक प्रायः दो विरोधी तत्वों से बना हुआ होता है ।
उसके स्वभाव में चंदन की शीतलता है तो अग्नि का ताप भी , फूलों की सुरभि है तो शूलों की चुभन भी ।
नायक के साथ पुरुष पात्रों में उसके कुछ साथी मित्र भी होते हैं तथा कुछ सेवक भी ।
पुरुष पात्रों में एक पात्र होता है जोकर ।
यह पात्र सभी स्वांगों में मिलता है ।
इसका कार्य समय - समय पर दर्शकों का मनोरंजन करना ही होता है ।
इसके वस्त्र तथा इसकी बातें प्रायः अटपटी और उलटी - सीधी होती हैं ।
दर्शक मण्डली उसके खड़े होते ही हंस पड़ती है ।
स्वांगों में स्त्री पात्रों की संख्या अधिक नहीं होती ।
स्त्री पात्रों के नाम से इनमें नायिका , खलनायिका , नायिका की सखियां , परिचारिकाएं आदि ही होती हैं ।
जिस प्रकार स्वांगों में नायक के साथ उसका कोई मित्र पाया जाता है उसी प्रकार इन स्वांगों में नायिका की सहायिका एक सखी भी प्रायः सर्वत्र ही मिलती है ।
यह सुख - दुःख में नायिका की सहायता ही नहीं करती अपितु यह बहुधा छाया की भांति उसके पीछे - पीछे लगी रहती है ।
स्वांगों की नायिका में धैर्य , साहस , सौंदर्य , चातुर्य , शक्ति आदि गुण लक्षित होते हैं ।
स्वांगों की अधिकांश कथाओं का प्रेरक भाव प्रेम ही रहता है ।
यही कारण है कि इनकी नायिकाएं असाधारण रूप से रूप लावण्य आदि गुणों से विभूषित हैं ।
इसी अद्वितीय सौंदर्य के ही कारण प्रथम दर्शन अथवा चित्र - दर्शन मात्र से ही नायक उस पर ऐसा अनुरक्त होता है कि अपनी सुध - बुध खो बैठता है ।
स्वांगों की नायिकाएं अपने सौंदर्य की भांति ही स्वभाव से भी अत्यन्त कोमल होती हैं ।
ये नायिकाएं प्रेयसी अथवा पत्नी , दोनों ही रूपों में सच्ची भारतीय नारी हैं ।
वे अपने प्रिय को पाने के लिए अथवा रुष्ट पति को मनाने के लिए या सही मार्ग पर लाने के लिए मौन , त्याग , साहस और धैर्य का ही संबल लिए रहती हैं ।
ये सच्चे अर्थ में एकनिष्ठ प्रेयसी हैं ।
दूसरी ओर ये सही अर्थ में पत्नी हैं , जिसे एक बार पति चुन लिया वही जीवनपर्यन्त उनका पति रहता है ।
स्वांगों में दो प्रकार के स्त्री पात्र मिलते हैं - कुछ स्त्रियां मधुर और प्रेमी स्वभाव की होती हैं तो कुछ स्त्रियां ईर्ष्यालु स्वभाव की ।
दूसरे प्रकार की स्त्रियों में अधिकांश सौत , मौसी तथा भाभी ही देखने को मिलती हैं ।
नाटक या किसी भी प्रबन्ध या कथा - साहित्य में यदि कोई सर्वाधिक महत्वपूर्ण तत्व है तो वह है पात्र या मानव का चरित्र - चित्रण ।
वस्तुतः साहित्य अन्ततोगत्वा जीवन की रसात्मक अभिव्यक्ति ही तो है ।
चरित्र - चित्रण के लिए घटनाओं का जो आधार साहित्यिक नाटकों में लिया जाता है , वह स्वांगों में नहीं होता ।
साथ ही नाटकों जैसी मनोवैज्ञानिक एवं मनोविश्लेषणात्मक पद्धति भी यहां नहीं अपनाई जाती ।
वस्तुतः स्वांग के दर्शक भी इतने पटु और विचारवान नहीं होते कि वे मनोविज्ञान की भूल भुलैया में पड़ें अथवा दृश्यों और घटनाओं का विश्लेषण किया करें ।
ये सीधे - सादे लोग तो सीधी - सादी भाषा में सीधे और सरल ढंग से कही जाने वाली बातों को ही सरलता से समझ सकते हैं ।
सम्भवतः इसी तथ्य को दृष्टि में रखते हुए स्वांगियों को जब किसी विषय में कुछ कहना होता है तो उसे वे साधारण समझावनहारी भाषा में या तो वार्ता के माध्यम से अथवा हृदय पर बरछी की भांति सीधा प्रभाव डालने वाली रागिनी के माध्यम से कह देते हैं ।
जिस देश एवं काल से नाटक की कथा का सम्बन्ध होता है , उस देश एवं काल का चित्रण करना ही देश काल एवं वातावरण कहलाता है ।
नाटक में नाटककार के पास यह चित्रण प्रस्तुत करने के लिए प्रायः तीन साधन हुआ करते हैं - मंच पर प्रदर्शित दृश्य - विधान , पात्रों की वेश - भूषा तथा पात्रों के वार्तालाप ।
स्वांगों का मंच तो बिल्कुल ही सादा होता है जिस पर दृश्य - विधान प्रस्तुत ही नहीं किया जाता ।
अतः इन स्वांगों में मंच के माध्यम से देश - काल का परिचय देने का प्रश्न ही समाप्त हो जाता है ।
वेशभूषा के प्रति स्वांगियों में विशेष जागरूकता नहीं दिखलाई देती है ।
इसके दो कारण हो सकते हैं ।
पहला स्वांगी का ज्ञान इतना कम है , उसका स्वभाव सीधा - सरल है कि वह इस दिशा में कोई बात सोच ही नहीं सकता ।
दूसरी महत्वपूर्ण बात यह है कि वह इतना सम्पन्न नहीं कि भिन्न - भिन्न स्वांगों के प्रदर्शन के लिए भांति - भांति के वस्त्र बनवा सके ।
अतः स्वांग के पात्रों की वेश - भूषा से स्वांग के देश - काल का पूरा आभास मिलना कठिन है ।
स्वांगों में देश - काल का तत्व रहता तो है पर बड़े ही झीने रूप में ।
स्वांगों में यह तत्व आरंभ में स्वांगी द्वारा दिए गए कथा के परिचय में तथा स्वयं रागिनी में ही निहित रहता है ।
कभी - कभी इसकी झलक पात्रों के वार्तालाप में भी मिलती है ।
किंतु फिर भी स्वांगों में प्रदर्शित देश - काल की प्रामाणिकता संदिग्ध है ।
स्वांगों के माध्यम से युगविशेष का चित्र हमारे सम्मुख नहीं उभरता ।
देश - काल के रूप में उपलब्ध सामग्री किसी विशेष युग से संबंधित होकर भी परंपरा से प्राप्त सांस्कृतिक विरासत के अंश रूप में ही रहती है ।
तीसरी विशेष बात यह है कि उसके पास वे समस्त साधन भी उपलब्ध नहीं हैं जिनके माध्यम से वह वातावरण या देश - काल का चित्रण प्रस्तुत कर सके ।
कथोपकथन दृश्य काव्य का एक अत्यधिक महत्वपूर्ण तत्व माना जाता है , क्योंकि नाटक की नाटकीयता कुशल संवादों पर ही निर्भर करती है ।
यह वह तत्व है जिसकी श्रेष्ठता नाट्य कृति को साहित्यिक गरिमा प्रदान कर सकती है ।
स्वांगों में कथोपकथन की वही प्रणाली अपनाई जाती है जो लोक मानस पर सीधा और गहन प्रभाव डाले ।
स्वांगों में संवाद प्रायः सभी नाटकीय आवश्यकताओं की संपूर्ति करते हैं ।
ये संवाद कथा को आगे बढ़ाने , पात्र की मनःस्थिति का ज्ञापन करने , घटना या वातावरण का चित्रण करने , रस की सर्जना आदि करने में पूरी - पूरी सहायता करते हैं ।
कहीं पर इन संवादों में जातीय गुणों की सहज अभिव्यक्ति देखने को मिलती है तो कहीं प्रसंग गर्भत्व के भी दर्शन होते हैं ।
पात्रों के चरित्र - चित्रण में ये संवाद अपूर्व सहायता प्रदान करते हैं ।
इन संवादों में दोनों पात्रों ( वक्ता और प्रतिवक्ता ) के चरित्रों को तो व्यंजित किया ही जाता है , साथ ही तीसरे पात्र के चरित्र पर भी कई बार प्रकाश डाला जाता है ।
स्वांगों के संवादों की एक विशेषता यह भी है कि प्रबोधन के स्थलों पर इन संवादों में पौराणिक प्रसंगों का उल्लेख किया जाता है ।
स्वांगों में गद्यमय संवाद भी मिलते हैं ।
संवाद का प्रभाव शब्दों से अधिक उसके पाठ पर रहता है ।
यदि सावधानी से उतार - चढ़ाव के साथ संवादों का उच्चारण न किया जाए तो अपेक्षित रसानुभूति की संभावना नहीं करनी चाहिए ।
शब्दों के उच्चारण में माधुर्य होना चाहिए ।
बोलने में समुचित लयात्मकता भी अनिवार्य है ।
स्वांगी संवादों का पाठ बड़े ही कौशल से करते हैं ।
संवादों को बोलते समय पात्रों का स्वर पर्याप्त ऊंचा होता है ।
ध्वनि विस्तारक यंत्र की आवश्यकता न उन्हें होती है न दर्शक मण्डली को ।
संवादों के अनुसार पात्रों के हावभाव भी उनकी अभिव्यक्ति में योगदान करते चलते हैं ।
भाषा का कार्य भाव व्यंजना का है ।
जिस भाषा में भाव व्यंजना की शक्ति जितनी प्रबल होगी वह भाषा उतनी ही सफल और सक्षम होगी ।
इन स्वांगों की भाषा आम बोल - चाल की भाषा है ।
इनमें अंग्रेजी तथा उर्दू भाषा के शब्द भी यत्र - तत्र मिल जाते हैं ।
यहां राजा और प्रजा , जमींदार और किसान , नायिका , उसकी परिचारिकाएं एवं मालिन आदि सभी पात्र एक ही भाषा का प्रयोग करते हैं ।
विषय के अन्तर को दृष्टिगत रखते हुए भी यदि देखें तो पौराणिक , श्रृंगारिक , सामाजिक आदि सभी प्रकार के कथानकों की भाषा में कोई अन्तर नहीं होता ।
यह बात शास्त्रीय दृष्टि से तो एक बार अनुचित हो सकती है किन्तु लोक - व्यवहार की दृष्टि से इसका अपना महत्व है ।
नाटक की भाषा की एक विशेषता यह होनी चाहिए कि वह भाषा दर्शक अथवा श्रोता की समझ से दूर न हो ।
इसी बात को दृष्टि में रखते हुए स्वांगी ने सभी प्रकार के पात्रों के लिए लोक - प्रचलित भाषा को ही अपनी अभिव्यक्ति का माध्यम चुना है ।
पात्रानुकूल तथा विषय के अनुकूल भाषा होने की बात तो मानी जा सकती है किन्तु इसका यह तात्पर्य कदापि नहीं कि वह पात्रानुकूल बनकर श्रोतामण्डली के लिए दुरूह बन जाए ।
इन स्वांगों की शैली की विशेषता है अनौपचारिकता ।
वहां जो कुछ भी कहा जाता है सीधे ढंग से सरल एवं सीधी भाषा में ही कहा जाता है ।
मन की सहज बात को सहज रूप में प्रस्तुत करने में स्वांगी और श्रोता दोनों को आनंद आता है ।
स्वांगियों ने नारी - सौंदर्य के वर्णन में अपनी पूर्ण कुशलता का परिचय दिया है ।
वे नए - नए उपमानों से नारी के अंग - प्रत्यंगों के सौंदर्य की अनुपम छटा प्रस्तुत करते हैं ।
उनकी कल्पना शक्ति यहां विलक्षण रूप धारण कर लेती है ।
इन स्वांगों में इतिवृत्तात्मकता के भी दर्शन होते हैं ।
यह इतिवृत्तात्मकता प्रायः वार्ता में ही मिलती है ।
स्वांगों में बातों की पद्धति कुछ जासूसी कहानियों की सी ही होती है ।
श्रृंगारिकता का वर्णन करते समय तो लोक कवि कल्पना की उड़ाने भरने लगता है ।
ऐसे अवसरों पर उसकी विशेषता यह रहती है कि वह संकेतात्मक एवं प्रतीकात्मक शैली का ही प्रयोग करता है ।
स्वांगों का प्रदर्शन सामाजिक उत्सवों अथवा सामाजिक या व्यक्तिगत महत्व के शुभावसरों पर आयोजित किया जाता है ।
किसी न किसी रूप में ये सभी अवसर सामाजिक आमोद - प्रमोद के अवसर होते हैं ।
ऐसे अवसरों पर केवल विनोदपूर्ण कार्यक्रमों का ही आयोजन किया जाता है ।
इससे यह सिद्ध है कि स्वांगों के प्रदर्शनों का आयोजन केवल जनता के विनोद के लिए ही किया जाता है ।
पौराणिक आख्यानों को लेकर रचे गए स्वांगों का उद्देश्य मुख्यतः समाज में नैतिक मान्यताओं की स्थापना ही रहता है ।
बिना उपयोगिता के किसी भी वस्तु की सत्ता नहीं है ।
स्वांग की सत्ता भी उसकी उपयोगिता में ही है और वह उपयोगिता यह है कि स्वांग मनोरंजन करने के साथ - साथ लोक शिक्षण की दिशा में भी प्रयत्नशील रहे हैं ।
वे केवल दिल बहलाने के ही नहीं , दिल को मजबूत बनाने के भी साधन हैं ।
साहित्य के रूप में यह एक स्थापित तथ्य रहा है कि जीवन में न्याय मिले या न मिले , साहित्य की दुनिया में न्याय मिलना ही चाहिए ।
साहित्य के क्षेत्र में कवि - न्याय के विषय में मतभेद हो सकता है ।
किन्तु लोक साहित्य के क्षेत्र में कवि - न्याय के विषय में कोई मतभेद नहीं ।
लोक साहित्य का ज्ञात - अज्ञात रचयिता कवि - न्याय जैसी शब्दावली से अपरिचित रहते हुए भी कवि - न्याय का निर्वाह करता है ।
नायक को उसके अभीष्ट फल की प्राप्ति होती है और उसकी फल प्राप्ति के मार्ग में बाधा डालने वाला दुष्ट प्रकृति वाला व्यक्ति सदैव पराजित होता है ।
उपर्युक्त विवेचन से यह स्पष्ट है कि स्वांगों में नाटक के सभी अनिवार्य तत्व किसी न किसी रूप में विद्यमान रहते हैं ।
नाटक और रंगमंच मानव की अनुभव परिधि को प्रभावशाली रूप में प्रस्तुत करने वाला कला माध्यम है ।
वस्तुतः रंगमंच की प्रभावशक्ति अपरिमित एवं दुर्जेय है ।
रंगमंच के विरोध या पक्ष में कही गई विभिन्न बातें यह अवश्य सिद्ध करती हैं कि रंगमंच की प्रभावित करने की शक्ति को प्रकारान्तर से उसके विरोधी और समर्थक दोनों ही स्वीकार कर रहे हैं ।
भरत मुनि ने नाट्यशाला का जो विकसित रूप अपने ग्रंथ में प्रस्तुत किया , निश्चय ही नाट्यशाला का वह विकसित रूप कोई एक दिन की उपज नहीं थी ।
राज्य और जनता के संरक्षण की दीर्घ परंपरा से ही उसने वह रूप लिया होगा ।
रंगमंच और नाटक की प्रभावशक्ति का रहस्य वह मनोवैज्ञानिक उक्ति है जिसके अंतर्गत कहा गया है कि “ आंखों और कानों के बीच दो अंगुल का भेद है। "
फलितार्थ यह कि आंखों देखी बात अधिक विश्वसनीय होती है , उसका प्रभाव अधिक व्यापक होता है ।
आंख कान की अपेक्षा अधिक विश्वसनीय होती है ।
रंगमंच में दोनों ही इंद्रियां कार्यरत रहती हैं और यों जो कुछ भी भावक देखता है , वह उसके मन पर संस्कार डालने में सक्षम रहता है ।
रंगमंच और नाटक पर की गई उपर्युक्त चर्चा साहित्यिक रंगमंच पर केंद्रित है ।
यह साहित्यिक रंगमंच पूरी जनता का रंगमंच नहीं है ।
इस मंच पर अभिनीत नाटक साहित्यिक नाटक हैं , जनता के नाटक नहीं ।
इस रंगमंच और इस पर अभिनीत नाटकों के दर्शक-पाठक अधिक नहीं होते ।
अब एक विशिष्ट वर्ग तक सीमित रहने वाले रंगमंच में इतनी व्यापक प्रभावशक्ति है , तो लोक रंगमंच और लोक - नाटकों की प्रभावशक्ति कितनी प्रभूत होगी , इस बात की अवधारणा कठिन नहीं है ।
लोक रंगमंच किसी भी अंचल के पूरे लोक का रंगमंच होता है , केवल कुछ शिक्षित लोगों का नहीं ।
हमारे देश ने और विशेष कर हिंदी भाषी प्रदेशों ने लोक - नाटकों और लोक रंगमंच की शक्ति को बहुत देर से पहचाना ।
मिथक है कि भरत मुनि ने अपने नाट्य शास्त्र को किसी दैवी प्रेरणा से नाट्य कला के उद्धार के लिए रचा था ।
इन्द्र , वरुण आदि देवताओं ने ब्रह्मा से प्रार्थना की कि वे आनंद प्राप्ति का कोई ऐसा साधन दें , जो दृश्य भी हो , श्रव्य भी और जिसमें समाज के सभी लोग समान रूप से आनंद ले सकें ।
ब्रह्मा ने देवताओं की इस प्रार्थना को स्वीकार कर पंचम वेद की स्थापना की ।
इस पंचम वेद के लिए ब्रह्मा ने ऋग्वेद से संवाद , सामवेद से गीत , यजुर्वेद से अभिनय और अथर्ववेद से रस - तत्व का चयन किया ।
बाद में इसमें शंकर ने ताण्डव और पार्वती ने लास्य नृत्य को जोड़ा ।
ब्रह्मा ने रंगशाला बनवाई , नटों को शिक्षा दी और फिर जनता के मनोविनोद के लिए भरत मुनि को पृथ्वी पर नाटक लाने का उत्तरदायित्व सौंपा गया ।
भरत मुनि ने नाट्य सिद्धांतों की चर्चा करने के लिए नाट्यशास्त्र की रचना कर नाट्यकला का उद्धार कर दिया ।
लोक - नाटकों और लोक रंगमंच को अभी तक कोई ऐसा भरत मुनि नहीं मिल सका जो विधिवत् लोक - नाटकों का वैज्ञानिक विवेचन कर उनकी शक्तियों के सीमांतों की यात्रा करे ।
किन्तु जहां भरतमुनि जैसे व्यक्तित्व को पाकर भी भारतीय रंगमंच और साहित्यिक नाट्यगतिविधियां समय - समय पर अवरुद्ध हुई हैं और कभी - कभी उन्होंने परिस्थितियों से समझौता कर अपने रूप को कुंठित भी होने दिया है , वहीं लोक - नाटक और लोक रंगमंच सदैव गतिमान रहा है ।
बिना किसी आचार्य के भी वह गतिमान रहा , बिना किसी राजकीय संरक्षण के भी वह सदा वर्द्धमान रहा ।
लोक रंगमंच एक पवित्र प्रवृत्ति है , जिसको श्रद्धा की दृष्टि से देखा जाता है , उस पर जो कृतियां पेश की जाती हैं वे सर्वगम्य , सर्वमान्य तथा लोकानुरंजक होती हैं ।
वास्तव में अपनी सादगी एवं आडंबरहीनता के कारण ही यह जन - जीवन और जनमानस के अधिक निकट है ।
स्वांगियों ने जिस जन - जीवन को आधार बनाकर स्वांगों की रचना की वह व्यर्थ की प्रदर्शन की लालसा से मुक्त है ।
उनके जीवन की आडंबरहीनता एवं अनौपचारिकता उनके साहित्य में भी प्रतिबिंबित होती है ।
नगरों के बड़े - बड़े प्रेक्षागृहों की तुलना में स्वांग का मंच बिल्कुल सीधा - सादा होता है ।
यह रंगमंच खुले आकाश के नीचे स्थित होता है ।
स्वांग का रंगमंच चौकोर होता है जो कि 4 - 6 तख्तों की सहायता से बनाया जाता है ।
तख्तों के बने इन साधारण से मंच पर पात्रों एवं साजिंदों के बैठने के लिए दरी एवं चांदनी बिछा दी जाती है ।
अब तो ऊपर शामियाना भी लगाया जाने लगा है ।
इस चौकोरनुमा मंच पर पात्रों का आना - जाना दर्शकों के सम्मुख ही होता रहता है ।
यवनिका और नेपथ्य आदि की व्यवस्था नहीं होती ।
जहां स्वांगी पहुंच जाता है उसके साथ ही मंच भी पहुंच जाता है ।
ये सभी पात्र इस ढंग से बैठते हैं कि मंच के चारों ओर घूमने - फिरने का स्थान रहता है ।
इसके चारों ओर के शेष स्थान में ही अभिनेता अपना कार्य करते हैं ।
इस स्थान का चक्कर लगाकर ही वे एक दोहे अथवा चौबोले के साथ सैकड़ों कोस की दूरी एक क्षण में नाप लेते हैं ।
मंच के एक कोने में किसी ऊंची वस्तु पर एक तसले में आग रख ली जाती है ।
इस आग की व्यवस्था का कोई सांस्कृतिक अथवा प्रतीकात्मक महत्व नहीं होता , अपितु इस आग पर आवश्यकतानुसार कभी - कभी नगाड़ची अपना नगाड़ा सेकता है ।
बीच - बीच में स्वांग मंडली के हुक्के के लिए भी इस आग का प्रयोग किया जाता है ।
यही है स्वांग का रंगमंच - सीधा - सादा , जब जहां चाहो बिना किसी विशेष परिश्रम के , बिना कष्ट उठाए बनाया जा सकता है ।
चलचित्रों के पात्रों की तुलना में स्वांगों के पात्र बहुत ही हल्की और सादी वेशभूषा का उपयोग करते हैं ।
आज से कुछ समय पूर्व तक तो स्वांग मंडली जिस गांव में जाती थी उसी गांव से आवश्यक वस्त्रों की व्यवस्था कर लेती थी और यदि वहां एक से अधिक चौक होते थे तो प्रतिदिन जनानों की वेशभूषा परिवर्तित की जाती थी ।
किन्तु आजकल अनेक कारणों से अधिकांश मण्डलियां अपना निजी प्रबन्ध रखती हैं ।
जितने पुरुष पात्र स्त्री पात्रों का काम करते हैं उनकी संख्या स्वांग में लगभग निश्चित ही रहती है ।
अतः पहले से ही उन 4 - 5 पात्रों की जनानी वेशभूषा बनवा ली जाती है ।
इस प्रकार उनकी वेशभूषा सभी दिन एक सी रहती है ।
पुरुष पात्रों की तो अपनी प्रतिदिन की साधारण वेशभूषा ही होती है ।
जब तक कोई बहुत ही विशिष्ट भूमिका करने की उनकी बारी न आए तब तक उनमें वस्त्र परिवर्तन का प्रश्न ही पैदा नहीं होता ।
इस प्रकार यदि तुलनात्मक दृष्टि से देखा जाए तो स्वांग में पुरुष पात्रों की अपेक्षा स्त्री पात्रों की वेशभूषा पर कुछ अधिक ध्यान दिया जाता है ।
जो मण्डलियां कुछ उच्च स्तर पर स्वांग का प्रदर्शन करती हैं वे नायिका को साड़ी भी पहनाती हैं ।
स्पष्टतः यह परिवर्तन परिवर्तित परिस्थितियों का ही परिणाम है ।
पुरुषों की वेशभूषा बहुत ही साधारण होती है ।
बहुधा धोती - कुरते का प्रयोग किया जाता है ।
अब कमीज और पायजामा भी चलने लगा है ।
लगभग सभी युवक कलाकार पायजामे का ही प्रयोग करते हैं ।
साधू या फकीर का वेष भरने के लिए पहली वेशभूषा पर ही पीले रंग का चोगा सा डाल दिया जाता है और उसके साथ ही कभी - कभी बनावट दाढ़ी लगा ली जाती है ।
वास्तव में वेशभूषा की झलक मात्र से ही यह बात स्पष्ट हो जाती है कि कौन पात्र क्या पार्ट अदा करेगा अथवा कर रहा है ।
धोती के पहनने , छड़ी धारण करने के ढंग से पात्र राजा या फकीर , पंडित या कृषक , मंत्री या सिपाही बन जाता है ।
स्त्री पात्रों की वेशभूषा में ओढ़नी - वह चाहे सलवार सूट पर चुन्नी हो अथवा घाघरा कमीज पर दुपट्टा हो , और फिर चाहे साड़ी का एक पल्ला ही क्यों न हो - एक विशेष स्थान रखती है ।
इस ओढ़नी का प्रयोग इस ढंग से किया जाता है कि अभिनेता की विलक्षण भाव - मुद्रा इसके किसी न किसी कोने से झांकती ही रहती है ।
अभिनेता के हृदय की जो बात लम्बी रागिनी के बोलों में भी नहीं समा पाती , वह इस ओढ़नी की आड़ लेकर अनायास ही झलक उठती है ।
ओढ़नी को सिर पर धारण करने की शैली और मुखमुद्रा के परिवर्तनों द्वारा पात्रों की मनोवृत्ति आंशिक रूप से अभिव्यक्त हो जाती है ।
लोक - नाट्य की सबसे अधिक कौशलपूर्ण कला इसी में झलकती है ।
श्रृंगार के लिए ये लोक - नाटककार कुमकुम , खड़िया , गेरू , काजल , मिस्री , क्रीम , पाउडर , लाली , नेलपालिश आदि का प्रयोग करते हैं ।
स्त्री पात्रों के पैरों में घुंघरू बंधे होते हैं , जो नृत्य के समय अपनी छटा दिखाते हैं ।
आभूषणों के रूप में ये लोग जन प्रचलित आभूषणों का ही प्रयोग करते हैं ।
सलवार कुरते के आने से ये लोग अब आभूषणों का प्रयोग धीरे - धीरे कम करते जा रहे हैं ।
जनता के मनोरंजनार्थ इन स्वांगों में एक नकलची भी होता है जो विदूषक का कार्य करता है ।
वैलक्षण्य हास्य का उत्स है , इस नियमानुसार इसकी वेशभूषा यद्यपि होती तो बहुत ही साधारण है , किन्तु इस प्रकार धारण की हुई होती है कि उसे देखते ही दर्शकगण सहसा कहकहा लगा उठते हैं ।
ये लोग अपनी दाढ़ी मूंछ बनाने के लिए तवे की स्याही का भी प्रयोग करते हैं ।
देव , दानव और पशु - पक्षियों का अभिनय करते समय मुख पर उपयुक्त मुखौटे लगा लिए जाते हैं ।
कभी - कभी जनता को हंसाने के लिए भी ये अप्रासंगिक रूप से ही ऐसे मुखौटे लगा कर खड़े हो जाते हैं और दूसरे पात्रों की बातों में अनावश्यक रूप से ही अपनी टांग अड़ाते हैं ।
प्रायः स्वांगी आजकल रात में स्वांग करना नहीं चाहते ।
अतः प्रकाश की व्यवस्था नहीं करनी पड़ती ।
पहले जब रात को ही स्वांग खेले जाते थे मशालों की व्यवस्था की जाती थी ।
अरण्डी के तेल में भीगी ये मशालें चारों ओर प्रकाश विकीर्ण किया करती थीं ।
आजकल यदि किन्हीं कारणों से स्वांगियों को रात्रि में स्वांग खेलना ही पड़ता है तो प्रकाश के लिए गैस की लालटेनों का प्रयोग किया जाता है ।
शामियाने के चारों कोनों पर खड़ी बल्लियों के साथ एक - एक लालटेन बांध दी जाती है तथा आवश्यकतानुसार एक लालटेन शामियाने के मध्य में अभिनेताओं के पास ही लटका दी जाती है ।
जहां नगरों में स्वांग का प्रदर्शन रात्रि में किया जाता है , वहां अब लालटेनों के स्थान पर बिजली का ही प्रयोग होने लगा है ।
नए स्वांग के सफल प्रदर्शन के लिए यह आवश्यक है कि स्वांग मण्डली के सभी सदस्य मिलकर पूर्वाभ्यास करें ।
नए स्वांग के पूर्वाभ्यास के लिए कम से कम 30 - 35 दिन के समय की अपेक्षा रहती है ।
हां पुराने स्वांग को तो एक दिन की तैयारी और कभी - कभी तो उसके बिना भी खेला जा सकता है ।
पूर्वाभ्यास में उस्ताद अपनी मण्डली के सदस्यों को स्वांग की कथावस्तु समझाता है और विभिन्न पात्रों के लिए उनकी भूमिकाएं निश्चित करता है ।
सब लोग अपना - अपना पार्ट अदा करते हैं ।
पात्रों की सहायता के लिए शिष्ट नाटकों में आयोजित प्राम्पटिंग पद्धति का प्रयोग यहां नहीं होता ।
वार्ता द्वारा नायक स्वयं ही कथानक की विभिन्न गतिविधियों की सूचना दे देता है ।
चारों ओर से खुले इस मंच के चारों ओर ही जनता स्वतंत्रता से आ बैठती है ।
बैठने के लिए दूर तक खाली जमीन पड़ी होती है ।
जहां जिसका मन चाहे और जहां जिसे स्थान मिले वहीं वह बैठ सकता है ।
यहां बैठने की व्यवस्था स्तर अथवा श्रेणी से भी दूर होती है ।
जो पहले आ गया वह आगे बैठ गया , जो बाद में आया वह पीछे बैठ गया ।
नगरों में आयोजित इन स्वांगों में स्त्रियों के बैठने के लिए कभी - कभी पृथक व्यवस्था भी कर दी जाती है ।
किन्तु गांवों में तो अभिनय स्थल के आस - पास बने मकानों की छतों पर ही इन्हें बैठना पड़ता है ।
स्वांग के प्रदर्शन में सम्मिलित होने वाले ये दर्शक अनामंत्रित होते हैं , इन्हें निमंत्रण की अपेक्षा भी नहीं होती ।
वास्तविकता तो यह है कि इन्हें निमंत्रण नहीं सूचना भर चाहिए ।
स्वांग देखने के लिए इन्हें कोई टिकट आदि भी नहीं खरीदना पड़ता ।
हां , इतना अवश्य है कि प्रदर्शन के समय प्रदर्शन या किसी प्रसंग विशेष से प्रसन्न होकर अपनी इच्छानुसार जो देना चाहे दे सकते हैं ।
अनुशासन की कोई विशेष समस्या इन प्रदर्शनों में नहीं होती ।
मन्त्रमुग्ध जनता को इतना अवकाश ही कहां कि वह आपस में लड़े - झगड़ें ।
हां , कभी - कभी बैठने आदि के विषय को लेकर कुछ कहा - सुनी अवश्य हो ही जाती है ।
इन छोटे - मोटे झगड़ों का निपटारा दर्शक मण्डली स्वयं ही कर लेती है ।
स्वांग मंडली के उस्ताद अर्थात टोली नायक का एक कुशल संगठनकर्ता होना भी आवश्यक है ।
एक स्वांग मंडली में 12 से लेकर 20 तक सदस्य होते हैं ।
विभिन्न आचार - विचार एवं विभिन्न रुचि के इन 20 लोगों में सहयोग एवं संगठन बनाए रखना कोई सरल काम नहीं ।
स्वांग का सफल प्रदर्शन किसी एक व्यक्ति पर नहीं अपितु मण्डली के सभी सदस्यों के सहयोग पर निर्भर करता है इस सहयोग को बनाए रखने का दायित्व होता है मण्डली के नायक पर ।
ऐसी स्थिति में यह स्पष्ट ज्ञात हो जाता है कि स्वांगी को कितना अधिक व्यवहार पटु होना चाहिए ।
इन मण्डलियों में एक - दूसरे के अच्छे अभिनेता को अपनी मण्डली में लाने हेतु अनेक प्रलोभन भी दिए जाते हैं ।
साधारणतया अच्छे स्वांगी एक दिन के प्रदर्शन ( जिसे वे चौक कहते हैं ) के लिए 400 रुपए से 700 रुपए तक लेते हैं ।
प्रदर्शन के बीच दर्शक स्वतः प्रसन्न होकर जो धन देते हैं वह कभी - कभी तो स्वांगी का ही होता है अर्थात् तय की हुई राशि से उसका कोई संबंध नहीं होता ।
कभी - कभी उसका पूर्ण ब्यौरा रखा जाता है और इस राशि को निश्चित की हुई राशि में से कम कर दिया जाता है ।
द्वितीय श्रेणी के प्रदर्शनों में वे स्वांग आते हैं जो विद्यालय , धर्मशाला अथवा मंदिर आदि हेतु धन एकत्रित करने के लिए कराए जाते हैं ।
इस प्रकार के प्रदर्शन में स्वांगी अपने कार्य को धर्मार्थ समझ कर धन लेते हैं ।
ऐसे प्रदर्शनों में जो धन दर्शकगण स्वांगी अथवा किसी अभिनेता विशेष के नाम से देते हैं वह उसी का माना जाता है ।
किन्तु जो धन वे उस संस्था विशेष के लिए देते हैं जिसके निमित्त वह प्रदर्शन कराया जाता है वह उस संस्था को ही जाता है ।
बाद में उस राशि में से स्वांगी को उसकी निश्चित राशि दे दी जाती है ।
प्रदर्शन के बीच जो राशि स्वतः आत्मप्रेरणा से दर्शकगण देते हैं , वही राशि मण्डली को मिलती है ।
वह एक रुपया भी हो सकती है और एक हजार भी ।
ऐसे प्रदर्शन स्वांग मण्डलियां खाली समय में अर्थात् जब उन पर कोई साई ( किसी प्रदर्शन के लिए दिया गया अग्रिम शुल्क ) नहीं होता , तभी करती हैं ।
इन सभी प्रकार के प्रदर्शनों के बीच - बीच में जो रुपये दर्शकगण देते हैं , स्वांगी उनका नाम तथा ग्राम सहित घोषणा करता रहता है ।
इस घोषणा के साथ ही वह दाता के प्रति आशीष वचन भी बोलता है ।
इस प्रकार सभी श्रेणियों से प्राप्त धन को स्वांग मण्डली में विभक्त कर दिया जाता है ।
इसके विभाजन का पूर्ण उत्तरदायित्व मण्डली के नायक ( जिसे अखाड़े बन्द कहते हैं ) पर ही होता है ।
मण्डली के सदस्यों में दो व्यक्ति ( नाई तथा रसोइया ) दैनिक वेतन पर होते हैं ।
जितने दिन प्रदर्शन किया जाता है उसके अनुसार इनका वेतन दे दिया जाता है ।
शेष धन को मण्डली के विभिन्न सदस्यों में विभाजित कर दिया जाता है ।
प्रदर्शन के बीच किसी पात्र की कला पर मुग्ध होकर जो रुपये दर्शकगण उस पात्र के नाम से देते हैं , वह पूर्णतया उसके होते हैं ।
उस पर मण्डली अथवा उस्ताद का कोई अधिकार नहीं समझा जाता ।
स्वांगों का यह रंगमंच केवल मनोरंजन का साधन ही नहीं अपितु राष्ट्रीय पुनर्जागरण और अभ्युत्थान का एक महत्वपूर्ण साधन भी है ।
नौटंकी द्वारा सामाजिक समस्याएं तो सामने आती हैं , साथ ही राष्ट्रीय भावनाओं के प्रसार में भी नौटंकी का योग है ।
जनता पर इस रंगमंच से आने वाली बातें एवं उपदेशों का गहराई एवं कलाकारिता के कारण सीधा तथा गहरा प्रभाव पड़ता है ।
ऐसा प्रभाव उस पर अनजाने ही पड़ जाता है , सूचित करके ये उपदेश नहीं दिए जाते ।
स्वांग के रंगमंच के वर्तमान स्वरूप का उल्लेख विभिन्न ग्रंथों में मिलता है लेकिन उसके पूर्ववर्ती स्वरूप की क्रमिक चर्चा नहीं मिलती ।
स्वांग के रंगमंच का विकास - क्रम जानने का एकमात्र साधन है - आज के स्वांगियों से स्वांग के पूर्ववर्ती रंगमंच की जानकारी ।
गुरु - शिष्य परंपरा से बंधे होने के कारण ये अपने पूर्ववर्ती स्वांगियों की रंगमंचीय विशेषताओं की कुछ न कुछ जानकारी अवश्य रखते हैं ।
राजनैतिक परिस्थितियां , धार्मिक आंदोलनों , आर्थिक संकटों का साहित्यिक रंगमंच पर प्रभाव पड़ता है , लोक रंगमंच पर नहीं ।
जिन परिस्थितियों में हिंदी का साहित्यिक रंगमंच खड़ा नहीं रह सका , उन्हीं परिस्थितियों में लोक रंगमंच बराबर बना रहा ।
गुलामी और निर्धनता की विकास संकुल परिस्थितियों में भी लोक रंगमंच की सत्ता पर आंच नहीं आई ।
इतना प्रभाव अवश्य हुआ कि रंगमंच में स्वाभाविक गति से होने वाले परिवर्तनों की विशिष्ट भूमिका कुछ फीकी पड़ गई ।
इसका परिणाम यह हुआ कि रामलीला , नौटंकी , रासलीला , कठपुतली आदि 17वीं - 18वीं सदी के मानसिक स्तर से आगे नहीं बढ़ पाए ।
साहित्यिक रंगमंच को राजमहलों में अथवा श्रेष्ठ वर्ग के अहातों में जहां कभी सम्मानपूर्वक स्थापित किया गया , वहीं समय आने पर कभी उसे वहां से निर्वासित भी होना पड़ा है ।
मुसलमानी राजभवनों से भी साहित्यिक रंगमंचों को निर्वासित होना पड़ा था ।
लेकिन लोक रंगमंच के निर्वासन का तो प्रश्न ही नहीं उठता ।
राजमहल से निर्वासित होकर तो कोई मैदान में आ सकता है लेकिन जो मैदान में ही वास करता हो उसका क्या निर्वासन ?
इस प्रभावशाली रंगमंच की प्रारंभिक स्थिति क्या थी , इस विषय में कोई निश्चित जानकारी नहीं मिलती ।
इतना अवश्य है कि आरंभ में यह मंच स्थिर नहीं था , गतिशील था ।
स्वांग के मंच के स्थिर होने के साथ ही स्वांग आरंभ करने से पूर्व ‘ घारुड़ा ’ नाचने की पद्धति ने जन्म लिया ।
घारुड़ा बांस और कागज के बने घोड़े के समान होता था ।
स्वांग के प्रारंभ होने से काफी समय पूर्व से इसको नचाया जाता था ।
घारुड़ा नचाने का उद्देश्य जनता को स्वांग आरंभ होने की सूचना देना ही रहा होगा ।
इस नाच की आवाज सुनकर लोग अपनी - अपनी टोलियां बनाकर अभिनय स्थल की ओर चल पड़ते थे ।
कालांतर में घारुड़ा का नाच बंद हो गया , केवल नगाड़े का बजाना ही चालू रहा ।
एक विशेषता इन दिनों यह भी थी कि मंच पूरी तरह से स्थिर भी नहीं हो पाया था ।
कुछ प्रसंगों में पूरी पार्टी और पूरी मजलिस को चलाना पड़ता था ।
स्वांग के बीच में यदि नायिका के मंदिर में पूजा करने या कुएं से पानी भरने का प्रसंग आता था तो नायिका स्वयं मंदिर या कुएं पर जाती थी ।
नायिका गाती चलती और साजिंदे साज़ बजाते हुए पीछे - पीछे चलते ।
इनके पीछे पूरी मजलिस चलती थी ।
पूजा करने के बाद या पानी भरने के बाद उसी तरह सब लोग वापिस लौटते थे ।
भगवानपुर और देवबंद में आज भी वे कुएं और मंदिर हैं जिनका निर्माण विशेष रूप से स्वांगों के प्रदर्शन के लिए ही हुआ था ।
वेशभूषा उस समय वही थी जो जनसमुदाय अपने दैनिक जीवन में पहना करता था ।
धोती के ऊपर बुशर्ट का प्रयोग भी देखने को मिलता है ।
पैंट निश्चय ही अभी मंच पर नहीं आ पाई ।
उच्च कुल के स्त्री - पात्रों के अभिनय के लिए रेशमी कपड़ों का उपयोग किया जाता था ।
स्त्री - पात्रों की वेशभूषा में कुछ दिन बाद और परिवर्तन हुआ और घाघरे तथा चुंदड़ी की जगह सलवार तथा कुरते का प्रयोग होने लगा ।
परिस्थिति और समय के अनुरूप राष्ट्रीयता की भावना परिवर्तित होती रहती है ।
राष्ट्रीय चेतना का स्वरूप गतिविधि , लक्ष्योद्देश्य तथा विचार दृष्टि के परिप्रेक्ष्य में बदलता दिखाई देता है ।
स्वतंत्रता - पूर्व की राष्ट्रीयता का चरम उद्देश्य था स्वतंत्रता ।
उसका संघर्ष था साम्राज्यवादी रीति - नीति से और उसका रास्ता था त्याग और बलिदान का ।
स्वतंत्र भारत के सम्मुख राष्ट्र के नव - निर्माण का प्रश्न था ।
नव - निर्माण के विराट आयोजन के साथ - साथ मानवीय विफलता और स्वप्न भंग की स्थिति आई ।
राष्ट्रीय भावना का साहित्य से अत्यन्त प्राचीन संबंध रहा है ।
एक विद्वान के अनुसार “ राष्ट्रीयता का प्रश्न सामूहिक जीवन , सामूहिक विकास और सामूहिक आत्म - सम्मान से संबंधित है। "
प्रत्येक देश अपनी जातिगत विशेषताओं को लेकर ही साहित्य सर्जन में अग्रसर होता है ।
राष्ट्रीय साहित्य के अन्तर्गत यह समस्त साहित्य लिया जा सकता है जो किसी देश की जातीय विशेषताओं का परिचयात्मक हो और जो नागरिकों में अपने राष्ट्र के प्रति प्रेम , सम्मान और उसकी सुरक्षा का बीजारोपण करे ।
राष्ट्रीय साहित्य का सर्वाधिक प्रयोग उस साहित्य के लिए किया जाता है जिसमें देश-प्रेम की भावना प्रबल रहती है ।
साहित्य की विभिन्न विधाओं में से भी नाटक इस चेतना से सर्वाधिक अनुप्राणित रहे हैं ।
साहित्यिक नाटक और लोक - नाटक जन - साधारण के अधिक अपने हैं क्योंकि उनमें जीवन की उमंग की स्वाभाविक एवं अनायास अभिव्यक्ति मिलती है , कलात्मक एवं सप्रयास अभिव्यक्ति नहीं ।
देश - प्रेम , जन जागृति और जन - शिक्षण की जितनी सफल अभिव्यक्ति इन स्वांगों के माध्यम से संभव हुईं हैं उतनी किसी अन्य लोक - नाट्य विधा से नहीं ।
रंगमंच केवल मनोरंजन का साधन ही नहीं बल्कि राष्ट्रीय पुनर्जागरण और अभ्युत्थान का महत्वपूर्ण माध्यम है ।
मंच की प्राभाविकता का सबसे बड़ा प्रमाण अंग्रेजों द्वारा पास किया गया नाटक अधिनियम ( 1876 ई. ) है ।
राष्ट्रीय पुनर्जागरण और अभ्युत्थान का दायित्व वहन करने की क्षमता उसी साहित्य में हो सकती है जिसका दायरा संकुचित न होकर विस्तृत हो ।
स्वांग ने इस दायित्व को बखूबी वहन किया है ।
राष्ट्रीय पुनर्जागरण की आवश्यकता वस्तुतः कुछ विशेष प्रकार की परिस्थितियों में ही हुआ करती है - जन-शिक्षण के अभाव , जीवन मूल्यों के ह्रास , संघर्ष और युद्ध की स्थिति में ।
स्वांगियों ने इन विशेष परिस्थितियों को समझा और उनके अनुसार स्वांग रचे और खेले ।
इन स्वागों का जनता पर अद्भुत प्रभाव भी पड़ा ।
वह स्वांग कला की निजी विशेषता ही है जो युद्ध और संघर्ष की भीषण स्थिति में भी जनता को बांधे रही है , उसे राष्ट्रहित में युद्ध वीरता , त्याग और दान वीरता के पाठ पढ़ाती रही है ।
भारत RD_PUNC चीन युद्ध या भारत - पाक संघर्ष के समय लिखे गए स्वांगों को देखने के लिए जनता उमड़ पड़ती थी ।
इनकी लोकप्रियता का प्रमाण है जनता का बिना किसी प्रचार और विज्ञापन के हजारों की संख्या में एकत्रित हो जाना ।
इन स्वांगों के प्रचार के लिए न ध्वनि विस्तारक यंत्र से किसी को सूचित किया जाता है और न विज्ञापन के किसी अन्य साधन का ही सहारा लिया जाता है ।
स्वांग के प्रदर्शन की सूचना एक कान से दूसरे कान तक विद्युतगति से पहुंच जाती है और समय होते - होते दर्शक पांच-पांच , दस - दस के गुट में दस - दस , बीस - बीस मील की दूरी से पहुंच जाते हैं ।
राष्ट्रीय जागरण की बात हो या जन - शिक्षण की , दर्शक स्वांगों को मंत्र-मुग्ध होकर देखते रहते हैं ।
राष्ट्र - प्रेम या देश भक्ति पर आधारित एक चलचित्र को देखने के लिए कोई जल्दी उत्साहित नहीं होता है ।
यदि उसने किसी तरह जेब से पैसा निकाल कर टिकट ले भी लिया तो घंटों एक जगह बैठे रहना उसके लिए मुश्किल जाता है ।
जबकि दूसरी ओर ऐसे उदाहरण भी हैं कि स्वांग देखने के बाद दर्शक अपनी इच्छा से अथाह धन स्वांगी की झोली में डाल देते हैं ।
बहुत से स्वांगी तो स्वांगों के अभिनय से जो धन एकत्रित करते हैं उसे देश-हित के कार्यों - धर्मशालाओं , विद्यालयों आदि बनवाने के लिए दान कर देते हैं ।
स्वांगियों का यह कार्य सामान्य जनता के मन में भी देश - प्रेम जागृत करता है ।
स्वांगों को देखकर उनसे प्रभावित होने के पीछे एक बहुत बड़ा कारण यह है कि स्वांगों की कहानी का आनंद और कथा का प्रवाह इतना तीक्ष्ण होता है कि दर्शक उसमें रम जाता है ।
जन - शिक्षण के दुरुह कार्य को स्वांगी इतने सहज - स्वाभाविक रूप में करता है कि दर्शक उससे प्रभावित तो होता है लेकिन यह महसूस नहीं करता कि उसे कोई उपदेश दे रहा है ।
इससे स्पष्ट है कि स्वांग जनता का कितना सशक्त मंच है ।
तभी तो स्वांग सदियों से जनता के कंठहार बने हुए हैं ।
जनता के प्रभावित होने का एक दृष्टांत उल्लेखनीय है ।
पं. दीपचंद स्वांग कला के कुशल गायक ही नहीं अपितु उसके आचार्य भी थे ।
उनके कंठ में एक अजीब जादू था ।
उनकी रागिनी जनता में बिगुल का कार्य करती थी ।
युद्ध काल में अंग्रेजों के विरुद्ध 1857 की क्रांति में अग्रणी जनता इसे कैसे स्वीकार करती कि वह अंग्रेजों की सेना में भरती हो ।
अंग्रेजों ने नीति और बुद्धि से कार्य लिया ।
पं. दीपचंद की रागिनियों के प्रभाव से अंग्रेज अधिकारी परिचित थे ।
अतः उन्होंने पं . दीपचंद के प्रभावशाली कंठ का प्रयोग इस कार्य के लिए किया ।
स्वांगों की प्रभावशक्ति का उपर्युक्त उदाहरण यह सिद्ध करता है कि इन स्वांगों के द्वारा विपक्षी के प्रति भी सहयोग की भावना जागृत की जा सकती है ।
अपने राष्ट्र के प्रति तो एक कोमल भावना स्वतः जनता के मन में रहती है ।
इसके साथ ही ये लोग आज भी पं. दीपचंद के समान सेना में भरती आदि कराते हैं ।
स्वांग और जीवन का अन्योन्याश्रित संबंध है , दोनों परस्पर एक दूसरे को अनुप्राणित और अनुप्रेरित करते रहते हैं ।
इनमें कलाकार और युग की परस्पर प्रतिक्रिया होती है ।
देशभक्ति से अनुप्राणित साहित्य में एक आवेश , उत्साह और साथ ही साथ वीरत्व का प्रबल प्रभाव रहता है ।
स्वांगों में यह भाव लोक रुचि का प्रमुख उपादान बनकर आया है ।
स्वांगी समाज एवं राष्ट्र की परिवर्तित परिस्थितियों के प्रति आंख मूंद केवल प्रसादन के लिए स्वांग नहीं रचते - खेलते वरन् प्रबोधन भी उनकी कला का एक मुख्य उद्देश्य रहता है ।
भारत पर चीन ने आक्रमण किया ।
स्थिति के प्रति सचेत स्वांगी ने ऐसे समय में जनता को देश के प्रति कर्तव्य की याद दिलाने के लिए ही ‘ भारत - चीन ’ स्वांग की रचना करवा डाली ।
देश - प्रेम की भावना से प्रेरित स्वांगों को बार - बार देखकर भी जनता अघाती नहीं ।
सिनेमा की एक फिल्म एक बार देखने के बाद सामान्य दर्शक ही कभी उसे दोबारा देखने का प्रयास करता है ।
राष्ट्र - प्रेम पर आधारित इन स्वांगों की सफलता का प्रमुख कारण इस कला की निजी विशेषता तो है ही साथ ही स्वांगियों की देश के प्रति सजगता और दायित्व बोध की भावना भी इसके करण हैं ।
यद्यपि आर्थिक दृष्टि से स्वांगी की स्थिति आज भी वही है जो पचास वर्ष पहले थी , लेकिन स्वांगी की अभिव्यक्ति क्षमता में इससे अंतर नहीं आया है ।
अपनी आर्थिक सीमाओं के बावजूद वह राष्ट्रीयता के निरंतर बदलते हुए स्वरूप को समझने का प्रयास करता रहा है ।
स्वांगी चाहे स्वयं बहुत पढ़ा लिखा नहीं है , उसने दर्शन और विज्ञान की शिक्षा नहीं ली , पर उसका अनुभव और उसका व्यवहारिक ज्ञान राष्ट्र - हित में सतत गतिशील है ।
वह राष्ट्र की समसामयिक परिस्थितियों और गतिविधियों को समझता है और इस यथार्थ को अपने स्वांगों के माध्यम से जन - जन तक पहुंचा रहा है ।
इतना ही नहीं , किसी भी राष्ट्र को उन्नति के पथ पर अग्रसर करने , उसे शक्तिशाली बनाने और उसके उत्थान के लिए जिन जीवन मूल्यों की आवश्यकता होती है वे सभी स्वांगों में भरे पड़े हैं ।
समस्त स्वांग साहित्य का विश्लेषण करने पर एक भी स्वांग तो ऐसा नहीं मिलेगा जिसमें कोई न कोई जीवन मूल्य न हो ।
उसकी रग - रग में देश भक्ति और देश प्रेम भरा हुआ होता है जिसके छींटे वह श्रृंगारिक स्वांगों में भी श्रोताओं पर फेंकता चलता है ।
यदि सत्यवादी हरिश्चन्द्र के जीवन पर रचित स्वांग जनता को सत्य पर मर मिटने और कर्तव्य पालन की प्रेरणा देता है तो भरथरी के जीवन पर आधारित स्वांग त्याग की ।
महाराणा प्रताप पर लिखा गया स्वांग यदि जातीय एकता , वीरता व शौर्य के भाव श्रोता के मन में जगाता है तो ‘ लीलो चमन ’ और ‘ रूपकला जादू खोरी ’ स्वांग समसामयिक घटनाओं पर विचार करने को भी विवश करते हैं ।
शत्रु को कभी कमजोर नहीं समझना चाहिए और युद्ध विराम की बात करने से भी उसकी चाल में नहीं आना चाहिए , वह कभी भी धोखा दे सकता है , यह शिक्षा भी इन्हीं स्वांगों से मिलती है ।
‘ देवर - भाभी ’ और ‘ बादल ’ जैसे स्वांग भी हमें हमारे सामाजिक दायित्व का बोध कराते हैं ।
सभी स्वांग किसी न किसी रूप में जन जागरण और जन-मनोरंजन के अनूठे नमूने हैं ।
पत्रकारिता की जंग खाती मान्यताओं - परम्पराओं पर इतनी गम्भीर और गहरी चोट इससे पहले कभी नहीं हुई थी ।
यह नई तरह की पत्रकारिता इतने कम समय में न सिर्फ स्थापित हुई बल्कि इसने पत्रकारिता के परम्परागत ‘ मठों ’ को मजबूर कर दिया है कि वे उसे स्वीकारें , अंगीकार करें ।
